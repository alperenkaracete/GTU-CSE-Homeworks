T.C.
MİLLÎ EĞİTİM BAKANLIĞI
HAYAT BOYU ÖĞRENME GENEL MÜDÜRLÜĞÜ
AÇIKÖĞRETİM DAİRE BAŞKANLIĞI

TEMEL DİNÎ BİLGİLER 1- 2

YAZARLAR
Fatma SOMUNCUOĞLU ERKAN
İbrahim ÖZGÜN

ANKARA - 2022

MEB HAYAT BOYU ÖĞRENME GENEL MÜDÜRLÜĞÜ YAYINLARI
AÇIK ÖĞRETİM OKULLARI

Dil Uzmanı
Bülent Kenan ERKAN

Grafik Tasarım Uzmanı
Halil Oktay ÜVER

Copyright c MEB
Her hakkı saklıdır. MillÎ Eğitim Bakanlığına aittir. Tümü ya da bölümleri izin
alınmadan hiçbir şekilde çoğaltılamaz, basılamaz ve dağıtılamaz.

İSTİKLÂL MARŞI
Korkma, sönmez bu şafaklarda yüzen al sancak;
Sönmeden yurdumun üstünde tüten en son ocak.
O benim milletimin yıldızıdır, parlayacak;
O benimdir, o benim milletimindir ancak.

Bastığın yerleri toprak diyerek geçme, tanı:
Düşün altındaki binlerce kefensiz yatanı.
Sen şehit oğlusun, incitme, yazıktır, atanı:
Verme, dünyaları alsan da bu cennet vatanı.

Çatma, kurban olayım, çehreni ey nazlı hilâl!
Kahraman ırkıma bir gül! Ne bu şiddet, bu celâl?
Sana olmaz dökülen kanlarımız sonra helâl.
Hakkıdır Hakk’a tapan milletimin istiklâl.

Kim bu cennet vatanın uğruna olmaz ki feda?
Şüheda fışkıracak toprağı sıksan, şüheda!
Cânı, cânânı, bütün varımı alsın da Huda,
Etmesin tek vatanımdan beni dünyada cüda.

Ben ezelden beridir hür yaşadım, hür yaşarım.
Hangi çılgın bana zincir vuracakmış? Şaşarım!
Kükremiş sel gibiyim, bendimi çiğner, aşarım.
Yırtarım dağları, enginlere sığmam, taşarım.

Ruhumun senden İlâhî, şudur ancak emeli:
Değmesin mabedimin göğsüne nâmahrem eli.
Bu ezanlar -ki şehadetleri dinin temeliEbedî yurdumun üstünde benim inlemeli.

Garbın âfâkını sarmışsa çelik zırhlı duvar,
Benim iman dolu göğsüm gibi serhaddim var.
Ulusun, korkma! Nasıl böyle bir imanı boğar,
Medeniyyet dediğin tek dişi kalmış canavar?

O zaman vecd ile bin secde eder -varsa- taşım,
Her cerîhamdan İlâhî, boşanıp kanlı yaşım,
Fışkırır ruh-ı mücerret gibi yerden na’şım;
O zaman yükselerek arşa değer belki başım.

Arkadaş, yurduma alçakları uğratma sakın;
Siper et gövdeni, dursun bu hayâsızca akın.
Doğacaktır sana va’dettiği günler Hakk’ın;
Kim bilir, belki yarın, belki yarından da yakın

Dalgalan sen de şafaklar gibi ey şanlı hilâl!
Olsun artık dökülen kanlarımın hepsi helâl.
Ebediyyen sana yok, ırkıma yok izmihlâl;
Hakkıdır hür yaşamış bayrağımın hürriyyet;
Hakkıdır Hakk’a tapan milletimin istiklâl!

Mehmet Âkif ERSOY

GENÇLİĞE HİTABE
Ey Türk gençliği! Birinci vazifen, Türk istiklâlini, Türk Cumhuriyetini, ilelebet
muhafaza ve müdafaa etmektir.
Mevcudiyetinin ve istikbalinin yegâne temeli budur. Bu temel, senin en kıymetli
hazinendir. İstikbalde dahi, seni bu hazineden mahrumetmek isteyecek dâhilî ve
hâricî bedhahların olacaktır. Bir gün, istiklâl ve cumhuriyeti müdafaa
mecburiyetine düşersen, vazifeye atılmak için, içinde bulunacağın vaziyetin imkân
ve şeraitini düşünmeyeceksin! Bu imkân ve şerait, çok namüsait bir mahiyette
tezahür edebilir. İstiklâl ve cumhuriyetine kastedecek düşmanlar, bütün dünyada
emsali görülmemiş bir galibiyetin mümessili olabilirler. Cebren ve hile ile aziz
vatanın bütün kaleleri zapt edilmiş, bütün tersanelerine girilmiş, bütün orduları
dağıtılmış ve memleketin her köşesi bilfiil işgal edilmiş olabilir. Bütün bu şeraitten
daha elîm ve daha vahim olmak üzere, memleketin dâhilinde iktidara sahip olanlar
gaflet ve dalâlet ve hattâ hıyanet içinde bulunabilirler. Hattâ bu iktidar sahipleri
şahsî menfaatlerini, müstevlîlerin siyasî emelleriyle tevhit edebilirler. Millet, fakr u
zaruret içinde harap ve bîtap düşmüş olabilir.
Ey Türk istikbalinin evlâdı! İşte, bu ahval ve şerait içinde dahi vazifen, Türk
istiklâl ve cumhuriyetini kurtarmaktır. Muhtaç olduğun kudret, damarlarındaki
asil kanda mevcuttur.

Mustafa Kemal Atatürk

MUSTAFA KEMAL ATATÜRK
Mustafa Kemal ATATÜRK

İÇİNDEKİLER
1. ÜNİTE: İSLAM VE SOSYAL HAYAT
1.

Sosyal Hayatın Temeli Olarak Aile................................................................................... 10

1.1. Evlilik ve Nikâh................................................................................................................. 11
1.2. Eşlerin Karşılıklı Sorumlulukları.................................................................................... 14
1.3. Boşanma, Boşanmanın Bireysel ve Toplumsal Etkileri................................................... 15
2.

Sosyal Hayatla İlgili Bazı Temel Ölçüler.......................................................................... 17

2.1. Emniyet ve Güven............................................................................................................. 17
2.2. Sulh................................................................................................................................... 18
2.3. Hak ve Adaleti Gözetme................................................................................................... 19
2.4. Kardeşlik .......................................................................................................................... 21
2.5. Yardımlaşma ve Dayanışma............................................................................................. 22
3.

Sosyal Hayatı Olumsuz Etkileyen Bazı Unsurlar............................................................. 23

3.1. Ahlaki Yozlaşma............................................................................................................... 23
3.2. Yalan ve Hile..................................................................................................................... 24
3.3 Tecessüs ve Mahremiyeti İhlal ......................................................................................... 25
3.4. Fitne, Fesat ve Terör ......................................................................................................... 26
3.5. Yaralama ve Öldürme....................................................................................................... 28
3.6. Zina................................................................................................................................... 29
3.7. Alkol ve Madde Bağımlılığı.............................................................................................. 30
NELER ÖĞRENDİK?........................................................................................................ 31
DEĞERLENDİRME SORULARI......................................................................................... 33
2. ÜNİTE: İSLAM VE EKONOMİK HAYAT
1. İslam Ekonomisinin Ahlaki Temelleri ................................................................................. 38
2. Helal Kazancın Önemi........................................................................................................... 39
3. İnfak Kültürü.......................................................................................................................... 40
4. Karz-ı Hasen........................................................................................................................... 41
5. Kul Hakkı................................................................................................................................ 42
6. İşçi ve İşveren Hakkı............................................................................................................... 43
7. İslam’ın Mülkiyet Anlayışı...................................................................................................... 44
8. Ekonomik Hayatı Olumsuz Etkileyen Uygulamalar............................................................. 44
8.1. Faiz....................................................................................................................................... 45
8.2. Rüşvet................................................................................................................................... 46
8.3. Hileli Satışlar....................................................................................................................... 46
8.4. Yapay Olarak Fiyatlarla Oynamak...................................................................................... 47
8.5. Karaborsacılık...................................................................................................................... 48
NELER ÖĞRENDİK?........................................................................................................... 49
DEĞERLENDİRME SORULARI......................................................................................... 51

3. ÜNİTE: İSLAM VE HUKUK
1. İslam Hukuku ve Mahiyeti . .................................................................................................. 56
2. İslam Hukukunun Temel İlkeleri........................................................................................... 58
2.1 Tekliflerde Kolaylık ........................................................................................................... 58
2.2. Helallerde Genişlik ............................................................................................................ 59
2.3. Adaletin Gözetilmesi.......................................................................................................... 61
2.4. Suçun Şahsiliği.................................................................................................................... 62
2.5. Suç ve Ceza Arasında Denge.............................................................................................. 62
2.6. Kamu Yararının Gözetilmesi.............................................................................................. 63
3. İslam Hukukunun Kaynakları............................................................................................... 64
4. Hukuk ile Ahlak İlişkisi......................................................................................................... 66
NELER ÖĞRENDİK ?......................................................................................................... 67
DEĞERLENDİRME SORULARI........................................................................................ 68
4. ÜNİTE: ANA HATLARIYLA İSLAM AHLAKI
1. İslam Ahlakının Gayesi ve Konusu....................................................................................... 74
2. İslam Ahlakının Kaynakları.................................................................................................. 76
3. Ahlak ile Terbiye İlişkisi........................................................................................................ 77
4. Allah’a Karşı Vazifelerimiz.................................................................................................... 79
5. Peygamberimize Karşı Vazifelerimiz.................................................................................... 83
6. Kur’an-ı Kerim’e Karşı Vazifelerimiz.................................................................................... 87
7. İnsanlara Karşı Vazifelerimiz................................................................................................ 88
NELER ÖĞRENDİK?.......................................................................................................... 91
DEĞERLENDİRME SORULARI........................................................................................ 94
SÖZLÜK..................................................................................................................................... 97
KAYNAKÇA............................................................................................................................. 102

KISALTMALAR
a.s. : Aleyhisselam
: Bin
b.
bk. : bakınız
: cilt
C.
c.c : Celle celalühü
çev. : çeviren
ed. : Editör
Hz. : Hazreti
MEB : Millî Eğitim Bakanlığı
r.a. : radıyallâhu anh/anhâ
: sayfa
s.
s.a.v. : Sallalahu aleyhi vessellem
TDV : Türkiye Diyanet Vakfı

TEMEL DİNÎ BİLGİLER

İSLAM VE SOSYAL HAYAT

1. ÜNİTE
İSLAM VE SOSYAL HAYAT

8

TEMEL DİNÎ BİLGİLER

İSLAM VE SOSYAL HAYAT

Hazırlık Soruları
1.

İslam dini evlilik ve aileye niçin önem vermiştir?

2.

Eşlerin birbirine karşı sorumlulukları nelerdir?

3.

Sosyal yaşantımızda etkili olan ahlaki bozukluklar nelerdir?

Kazanımlar
Bu ünite sonunda;
1. İslam’ın aileye verdiği önemi kavrayacaksınız.
2. Boşanmanın bireysel ve toplumsal etkilerini analiz edeceksiniz.
3. İslam’ın sosyal hayatla ilgili bazı temel ilkelerini ayet ve hadislerle açıklayacaksınız.
4. Dinî ve ahlaki değerlerin sosyal hayattaki önemini kavrayacaksınız.
5. Sosyal hayatı olumsuz etkileyen unsurları fark edeceksiniz.

Anahtar Kavramlar
Hak

Adalet

Nikâh

Talak

Mehir

Fitne

Tecessüs

Mahremiyet
Küfüv

9

Tesettür

TEMEL DİNÎ BİLGİLER

İSLAM VE SOSYAL HAYAT

1. Sosyal Hayatın Temeli Olarak Aile
İslam dini, hayatın çeşitli alanlarına dair düzenlemelerin bir kısmını çevre şartlarına, topluma ve insanlara bırakırken evlilik ve aile gibi önemli konuların kuralları doğrudan
Kur’an-ı Kerim tarafından belirlenmiş, Peygamberimiz (s.a.v.)* de bunları etraflı bir şekilde
açıklamıştır.
Anne, baba ve çocuklardan oluşan aile, sosyal hayatın temelini oluşturur. Ailelerin
birleşmesi ile toplum meydana gelir. Aile yapıları, devirlere, sosyal ve ekonomik durumlara
göre farklılık gösterir. Buna göre toplumdaki aile yapıları geniş aile, çekirdek aile, ataerkil
ve anaerkil aile olmak üzere farklı yapılarda oluşabilir.

Aile huzur, güven ve mutluluğun kaynağıdır.

Aile, ilk insan ve ilk peygamber olan Hz. Adem’den (a.s.)* beri var olan bir kurumdur.
Hz. Adem (a.s.) ve eşi Hz. Havva yeryüzündeki ilk aile bireyleridir. Allah (c.c.)* Kur’an-ı
Kerim’de Hz. İbrahim, Hz. Lokman, Hz. Nuh ve Hz. Muhammed gibi peygamberlerin
hayatlarından örnekler vermiş ve insanlara aile konusunda emir ve tavsiyelerde bulunmuştur.
Aile nikâh akdi ile kurulur. Toplumun devamı aile ile sağlanır. Ailenin mutluluğu ve
devamı için eşlerin birbirine karşı sorumluluklarını yerine getirmesi gerekir. Aile, huzur ve
mutluluğun kaynağıdır. Ailede düzen, huzur ve mutluluk varsa toplumda da mutluluk ve
huzur vardır. Aile bu bakımdan toplumun özünü oluşturur.
Dinî bilgiler ve ahlaki davranışlar aileden öğrenilir. Aile, maddi ve manevi yönden
çocuklardan sorumludur. Aile, çocuklarını hayata karşı hazırlar. Onlara dinî emirleri ve
ahlaki görevleri öğreterek, millî değerleri aşılar. Sorumluluk duygusu ailede kazanılır.
Hz. Peygamber (s.a.v.) çocuk yetiştirme konusunda şöyle buyurur: “Çocuğunuza
bırakacağınız en güzel miras, güzel ahlaktır.” (Ebu Davut, Talak, 3)

10

(s.a.v):Sallallâhu aleyhi ve sellem: ‘‘Allah’ın selamı onun üzerine olsun’’. Peygamberimizin ismi anıldığında söylenir.
(c.c.): Celle Celâlühû:” O’nun şanı en yüce” anlamına gelir. Allah’ın ismi anıldığında söylenir.

TEMEL DİNÎ BİLGİLER

İSLAM VE SOSYAL HAYAT

Aile yapısı inanç, ahlak, millî değerler, örf ve adet yönünden ne kadar sağlamsa toplum da o kadar sağlam olur. Aile içi ilişkiler sağlam ve sağlıklıysa toplum da güçlü ve güvenli
bir toplum olur.

Aile ile ilgili değerlerimiz aile içinde öğrenilir:
•
•
•
•

Ailenin saygınlığı ve mahremiyeti
Aile üyelerinin birbirine bağlılığı ve sadakat
Aile üyeleri arasında sevgi, saygı, dayanışma ve yardımlaşma
Din ve adetlerimize göre evlenmek (söz kesme, nişan, kına gecesi, nikâh,
düğün)

1.1. Evlilik ve Nikâh

Evlilik kadın ve erkeğin hayatlarını birleştirmek için yaptıkları sözleşmedir.

Evlilik, karı-kocanın kendilerine ait bir mahremiyet ve paylaşım alanı oluşturmaları ve
neslin devamını sağlayan meşru ve özel bir ilişkidir.
Fıtrat olarak kadın ve erkek birbirini tamamlayan ve birbiriyle huzur bulan iki varlıktır.
Allah(c.c.) bu konuda şöyle buyurur: “İçinizden kendileriyle huzura kavuşacağınız eşler
yaratıp, aranızda karşılıklı sevgi ve merhamet meydana getirmesi de O’nun (varlığının) delillerindendir.” (Rum suresi, 21. ayet) Evlilik olmadan bir aileden bahsetmek mümkün değildir. İslam dini evliliğe önem vermiş, ve Kur’an-ı Kerim’de şöyle teşvik edilmiştir:
“Aranızdaki evlilik çağına gelmiş olanları evlendirin.” (Nur suresi, 32. ayet)

11

(a.s.): Aleyhisselam: “Selam onun üzerine olsun” anlamına gelir. Hz. Muhammed dışındaki peygamberler, melekler
ve Kur’an’da adı geçen yüce kişilerin ismi anıldığında söylenir.

TEMEL DİNÎ BİLGİLER

İSLAM VE SOSYAL HAYAT

Peygamberimiz (s.a.v.) de evlilik konusunda şöyle buyurmuştur: “Gençler! Ailesini
geçindirebilecek olanlarınız hemen evlensin. Çünkü evlenmek gözü haramdan daha fazla
sakındırır. Nefsi daha fazla korur.” (Buhari, Nikâh, 3)

Bir Müslüman kimlerle evlenemez:
“Anneleriniz, kızlarınız, kız kardeşleriniz, halalarınız, teyzeleriniz, erkek kardeşlerinizin kızları, kız kardeşlerinizin kızları, sizi emziren anneleriniz, süt bacılarınız, eşlerinizin anneleri, kendileriyle birleştiğiniz eşlerinizden olup evlerinizde
bulunan üvey kızlarınız size haram kılınmıştır. Eğer onlarla birleşmiş değilseniz
(nikâh ortadan kalktığında) kızlarını almanızda size bir sakınca yoktur. Kendi
sulbünüzden olan oğlanlarınızın eşleri ve iki kız kardeşi birden almak da size
haram kılındı ancak geçen geçmiştir. Allah çok bağışlayıcı ve esirgeyicidir.”
(Nisa suresi, 23. ayet)

Evlilik, kadın ve erkeğin hayatlarını birleştirmek için yaptıkları sözleşmedir. Nikâh ise
eşler arasında yapılan sözleşmenin ismidir. Nikâh, şahitler huzurunda yapılır ve topluma
ilan edilir. Nikâhla iki insanın meşru birlikteliği topluma duyurularak kötü düşüncelerin önüne geçilir ve kurulan ailenin toplum tarafından kabulü sağlanır. Nikâhla birlikte karı-koca
münasebetleri de başlar. Kadın ve erkeği birbirine bağlayan bu sözleşme doğacak çocukların hukuki statüsünü de belirler.
İslam dinine göre evlilikte “mehir” kadının hakkıdır. Mehir, erkeğin evleneceği kadına
nikâhta vermek zorunda olduğu ücrettir. Mehir, evlenen kadın için maddi bir güvencedir.
Allah(c.c.) bu konuda şöyle buyurur: “Kadınlara mehirlerini gönül rızası ile (cömertçe)
verin; eğer gönül hoşluğu ile o mehrin bir kısmını size bağışlarlarsa onu da afiyetle
yeyin.” (Nisa suresi, 4. ayet)
Evlilik, insanları birbirine yakınlaştırır ve kaynaştırır. Ailelerin birlikteliğinden hısımlık ve dostluk bağları kurulur. Kayınvalide, kayınpeder, kayınbirader, baldız, bacanak, elti,
görümce olarak adlandırılan yeni akrabalık ve arkadaşlıklar oluşur. Bu kurulan ilişkilerle
toplumda kaynaşma meydana gelir.

Evliliğin psikolojik, fizyolojik ve sosyal amaçları
•
•
•
•
•
•
•

Sevme ve sevilme ihtiyacı
Toplumda bir yer edinebilme
Birlikte güven içinde olma ve korunma duygusu
Dayanışma duygusunu hissetme
Geleceğe güvenle bakabilme
Cinsel yaşamın meşru ve sağlıklı olarak düzenlenmesi
Dünyaya yeni nesiller getirme

12

TEMEL DİNÎ BİLGİLER

İSLAM VE SOSYAL HAYAT

Dinimize göre nikâh yapmak evlilik için yeterlidir. Örf ve adetlerimizde olan bazı uygulamalar evlilik sürecini belirler. Sırasıyla söz kesme, nişan, kına gecesi ve düğün yapılarak
evlilik gerçekleşir. Bu gelenekler toplumun bir araya gelmesine, kaynaşmasına, evlenen
çiftleri tanımalarına ve onlara maddi ve manevi yönden destek olmaya yardım eder.
Geleneklerimize göre düğünlerimizi yaparken aileler masraflar konusunda anlayışlı
olmalı, yeni kurulan aileye destek olmalıdır. Anne ve babalar nişan ve düğün sürecinde israfa kaçmamalı, maddi ve manevi zorluklar çıkarmamalıdır. Peygamberimizin (s.a.v.), “Kolaylaştırınız, zorlaştırmayınız, sevdiriniz, nefret ettirmeyiniz” (Buhari, Cihad, 164) tavsiyesine
uyarak evlilik sürecini kolaylaştırmalıyız.

Evlilik ve aileyle ilgili Kur’an-ı Kerim’deki ayetler ve Peygamberimizin (s.a.v.)
hadislerinden bazıları şöyledir:
• Onlar, “Ey Rabbimiz! Eşlerimizi ve çocuklarımızı bize göz aydınlığı kıl ve bizi
Allah’a karşı gelmekten sakınanlara önder eyle.” diyenlerdir. (Furkân suresi, 74.
ayet)
• “İyi erkeklerle iyi kadınları (birbirleriyle) evlendirin. (Dârimî, Nikâh, 10)
• “Birbirlerini seven (çiftlerin birleşmesi) için nikâhtan daha iyi bir çözüm yoktur.”
(İbn Mâce, Nikâh, 1)
• “Bir kadınla dört şeyden dolayı evlenilir: Malı, soyu, güzelliği ve dini için. Sen dindar
olanını seç. Aksi halde fakr-u zarurete duçar olursun!” (Buhârî, Nikâh, 16)

13

TEMEL DİNÎ BİLGİLER

İSLAM VE SOSYAL HAYAT

1.2. Eşlerin Karşılıklı Sorumlulukları
Müslüman olmanın en önemli özelliği, sorumluluklarının farkında olmasıdır. Bize
her nimeti veren Cenab-ı Allah’a (c.c.) karşı sorumluluklarımız olduğu gibi çevremizdeki
insanlara, hayvanlara ve tabiata karşı da sorumluluklarımız vardır.
İslam dininde eşler birbirine karşı sorumludur ve karı-kocanın birbiri üzerinde hakları
vardır. Eşler bu haklarını bilmeli ve bunlara saygı göstermelidir. Allah (c.c.) bu konuda
“Erkeklerin kadınlar üzerinde hakları olduğu gibi kadınların da erkekler üzerinde
hakları vardır.” (Bakara suresi, 228. ayet) buyurur. Eşler arasındaki ilişkilerden bahseden
başka bir ayette ise Allah-u Teala(c.c.) şöyle buyurur: “Aranızda iyilik ve ihsanı unutmayın.
Şüphesiz Allah yapmakta olduklarınızı hakkıyla görür.” (Bakara suresi, 237. ayet)
Peygamber Efendimiz (s.a.v.) aile içindeki sorumlulukla ilgili “Sizin en hayırlınız
ailesine en çok faydalı olandır.” (Tirmizi, Rada, 11) buyurmuştur. Eşler sorumluluklarını
yerine getirerek ve güzel geçinerek aile hayatlarını güzelleştirmelidir.

Eşler Arası Olması Gereken Duygular:
•
•
•
•
•
•
•
•

Sevgi
Saygı
Sadakat
Muhabbet
Güven
Bağlılık
İlgi
Anlayış

• Fedakârlık
• Hoşgörü
• Affetme
• Dürüstlük
• Hüsnüzan
• Sabır
• Şefkat
• Paylaşım

İslam’da eşlerin hakları, sorumluluklarına göre belirlenmiş ve aile içinde kadın ve
erkeğin görevleri fıtratına uygun olarak düzenlenmiştir. Peygamberimiz (s.a.v.) aile içindeki
görevlerin önemine işaret ederek şöyle buyurur: “Kişiye günah olarak sorumluluğunda olan
aile fertlerini ihmal etmesi yeter.” (Ebu Davut, Zekat, 45)

“Müminlerin iman bakımından en mükemmeli, ahlak yönünden en güzel olanlarıdır. En
iyileri de eşlerinize karşı en iyi davrananlarıdır.”
( Ebu Davut, Sünnet, 16)

Ailenin ve toplumun huzuru için eşler birbirlerine karşı muhabbetlerini korumalı, sabırlı, anlayışlı, saygılı ve merhametli olmalıdır. Yeri geldiğinde eşler aile saadetlerini korumak
için maddi, manevi fedakârlıkta bulunmalıdır. Eşler birbirini gözetmeli, kollamalı, korumalı
ve maddi, manevi sıkıntılarında birbirlerine destek olmalıdır. Karı-koca birbirine güvenmeli,
sadık olmalı ve evlilik akitlerini gözetmelidir.

14

TEMEL DİNÎ BİLGİLER

İSLAM VE SOSYAL HAYAT

Sadakat: İhanet etmeme, aldatmama, güven duyma, sözünde durma, doğruyu söyleme anlamına gelir. Yalnızca Allah (c.c.) rızası için sevme, sevdiği kişiye karşı içtenlikle
davranma ve kendisine iyilikte bulunan kimsenin iyiliğini unutmama anlamlarına da gelir.

Karı-koca ailenin mahremiyetini korumalıdır. Aile mahremiyetinin kalkmaması ve aile
sırlarının paylaşılmaması gerekir. Peygamber Efendimiz (s.a.v.) bu konuda şöyle buyurur:
“Sizin kadınlarınız üzerindeki haklarınız, sevmediğiniz kimseleri evinize sokmamaları ve
hoşlanmadığınız kimselerle konuşmamalarıdır. Dikkat edin! Onların sizin üzerinizdeki hakları ise yedirmek ve giydirmek hususlarında ihsanda bulunmanızdır.” (Tirmizi, Rida, 11)
Eşler ailenin geçimini helal kazançla sağlamalı, çocuklarına helal lokma yedirmeli ve
ailelerini maddi, manevi kötülüklerden korumalıdır. Çocuklarını İslam dini üzerine yetiştirmeli, dinî ve millî değerlerimizi öğretmelidir. Eşler, aile ve akrabalarıyla ilişkilerinde saygılı
ve merhametli olmalıdır.

“Bir kimse hanımına kin beslemesin, onun bir huyunu beğenmezse bir başka huyunu
beğenir.” (Müslim, Vasiyyet, 5)
Eşler hak ve sorumluluklarını yerine getirirken hak ve adaleti gözetmelidir. Birbirine
karşı anlayışlı ve sabırlı olmalıdır. Nezaket kurallarına uymalıdır. Aile içindeki rollerini yerine
getirirken “ben” yerine “biz” anlayışıyla davranmalıdır.

1.3. Boşanma, Boşanmanın Bireysel ve Toplumsal Etkileri
“Allah katında helallerin en sevimsizi boşanmadır.”
(Ebu Davut, Talak, 3)
Evlilik, eşlerin birlikte bir ömür sürme temennisiyle kurulur. Fakat evlilikte bazı beklenmeyen ve eşlerin baş edemeyeceği durumlar da ortaya çıkabilir. Sevginin yerini nefretin
alması ve güvensizlik ortamının oluşması bu nedenlerden bazılarıdır. Bu durumda eşler
boşanma (talak) kararı alabilir.
İslam dini, evlilikle ilgili kuralları belirlediği gibi boşanma (talak) konusunda da kuralları ayrıntılı bir şekilde belirlemiştir. Evlilik bağının önemli bir sebep bulunmadıkça keyfi
şekilde sona erdirilmesi İslam dininde hoş görülmemiştir. Peygamber Efendimiz (s.a.v.)
“Allah katında helallerin en sevimsizi boşanmadır.” (Ebu Davut, Talak, 3) buyurmuştur.
İslam, aileye verdiği önemden dolayı anlaşamayan eşlerin boşanmasına hemen izin
vermez. Talak, eşlerin başvuracağı en son çaredir. Allah(c.c.), eşlerin anlaşamamaları durumunda boşanmadan önce birbiriyle iyi geçinmelerini ve barış yapmalarını tavsiye eder. “…
Onlarla iyi geçinin. Eğer onlardan hoşlanmazsanız (bilin ki) Allah’ın hakkınızda çok
hayırlı kılacağı bir şeyden de hoşlanmamış olabilirsiniz.” (Nisa suresi, 19. ayet)

15

TEMEL DİNÎ BİLGİLER

İSLAM VE SOSYAL HAYAT

Eşler aralarındaki sorunu çözemezse Allah(c.c.) bu konuda şöyle buyurmuştur:
“Eğer karı kocanın aralarının açılmasından korkarsanız, erkeğin ailesinden bir hakem
ve kadının ailesinden bir hakem gönderin. Bunlar barışmak isterlerse Allah aralarını
bulur. Şüphesiz Allah her şeyi bilen, her şeyden haberdardır.” (Nisa suresi, 35. ayet)
Bu aşamalardan sonra eşler hâlâ olumlu bir sonuç alamaz ve bir arada yaşamaları
mümkün olmazsa İslam dininde eşlerin boşanmalarına izin verilir.
Boşanma esnasında eşler birbirine haksızlık etmemeli, adaletli bir şekilde ayrılmalıdır.
Aile bireyleri hakkında dedikodu yapmamalı ve aile içindeki sırlarını yaymamalıdır. Eşler
çocukları birbirine karşı kin ve nefretle doldurmamalıdır. Çocukların da anne ve baba
üzerinde hakları olduğu unutulmamalıdır.

Talak, eşlerin başvuracağı son çaredir.

Boşanma, evlilik sözleşmesinin sona ermesidir. Geleneksel toplumlarda boşanma
daha az olurken günümüz dünyasında bu durumla daha fazla karşılaşmaktayız. Bu durumda
toplum yapısındaki değişimler ve ekonomik şartlar önemli rol oynamaktadır.
Boşanmanın kadın ve erkek üzerinde psikolojik, sosyal ve ekonomik yönden olumsuz
etkileri olduğu gibi çocuklar, aileler hatta arkadaşlar üzerinde bile bu durumun etkileri vardır.
Evlilikle kurulan akrabalıklar, arkadaşlıklar ve dostluklar da boşanmadan olumsuz etkilenir.
Boşanma eşler için ne kadar zor ve sıkıntılıysa çocuklar içinde sıkıntılıdır. Her
zaman aile bireyleriyle aynı çatı altında yaşayan çocuklar ebeveynlerinin ayrı yaşamak
istemelerini anlaşılmaz ve kabul edilemez görebilir. Boşanma durumunda çocuklar da
psikolojik, ekonomik ve sosyal yönden pek çok olumsuz etkilere maruz kalır. Boşanma
durumunda çocuklar ebeveynlerden ya biri ya da her ikisinden uzak kalmaktadır. Bu
durumda çocuklar, aile büyüklerinin yanında büyümekte ya da Sosyal Hizmetler ve Çocuk
Esirgeme Kurumu himayesinde yetiştirilmektedir. Boşanmayla birlikte sevgi, şefkat ve aile
ortamında büyümesi gereken bir çocuk, hayatta yalnız kalmakta ve var olan pek çok zorluğu
tek başına yaşamaktadır.
Boşanmanın olumsuz etkileri, boşanmanın sebebine bağlı olarak değişebilir. Eğer
boşanma, karşılıklı anlaşarak ve adaletli bir şekilde yapıldıysa eşler ve çocuklar daha az
etkilenirken, şiddet, baskı ve sadakatsizlik gibi durumlar nedeniyle boşanma olursa aile
fertleri daha fazla olumsuz etkilere maruz kalmaktadır.

16

TEMEL DİNÎ BİLGİLER

İSLAM VE SOSYAL HAYAT

2. Sosyal Hayatla İlgili Bazı Temel Ölçüler
İslam, sosyal hayatı düzenleyerek bazı kurallar koymuştur. Bu kurallar toplumların
devamlılığını ve güvenirliğini sürdürmelerini sağlar. Din koyduğu bu kurallarla sosyal hayatı
düzene koymayı, insanların birbirlerine zarar vermemesini, destek olmasını ve birlikte
yaşamalarını hedefler. Sosyal hayatta bu kuralların yerine getirilmesine ne kadar önem
verilirse dinin hedeflediği ortam sağlanmış olur , faziletli ve örnek bir toplum oluşur.
İslam dini, sosyal hayatta emniyet, güven, sulh (barış), hak, adalet, kardeşlik,
yardımlaşma ve dayanışma gibi konulara daha fazla önem vermiştir.

Sosyal Hayatla İlgili Bazı Temel Ölçüler

2.1. Emniyet ve Güven
İslam’a göre emniyet ve güven insanlarda ve toplumlarda olması gereken temel ölçülerdendir.
Kendisine güvenilen, ihanet etmeyen, sözünde duran ve vefalı insan, toplumda düzeni sağlayan en
önemli unsurdur. Emniyet ve güven, toplumun huzuru için en önemli
özelliklerdendir. Sağlıklı toplum birbirine güvenen insanlardan oluşur.

Müslüman, elinden ve dilinden emin olduğumuz kişidir.

17

TEMEL DİNÎ BİLGİLER

İSLAM VE SOSYAL HAYAT

Emniyet ve güven ortamının oluşmasını sağlayan etkenler:
• Adalet
• Doğruluk
• Sevgi ve saygı
• Sözünde durmak
• İşi sağlam yapmak
• Yardımlaşma ve dayanışma

Güvenilir olmak tüm peygamberlerin başlıca özelliklerinden biridir. Resul-i Ekrem
(s.a.v.), çevresinde ‘emin’ özelliğiyle tanınmış mert, iyi huylu, komşuluk haklarını gözeten, doğru sözlü ve güvenilir bir kimse olarak bilinirdi. Peygamber olarak Hz. Muhammed
(s.a.v.), Allah’ın(c.c). emaneti olan Kur’an-ı Kerim’i korumuş ve insanlara vahyi gerektiği
şekilde tebliğ etmiştir.
Huzurlu bir toplumda kişi kendini can, mal, namus, akıl ve din yönünden emniyet ve
güvende hissetmesi gerekir. Birbirine güvenmeyen toplumlarda sevgi, saygı ve dostluktan
bahsedilemez.
Yeryüzündeki her şey Allah’ın(c.c.) bize emanetidir. Allah(c.c.), Kur’an-ı Kerim’de
emanetin korunması hakkında şöyle buyurur: “Birbirinize bir emanet bırakırsanız, emanet bırakılan kimse emaneti sahibine versin ve (bu hususta) Rabbi olan Allah’tan
korksun.” (Bakara suresi, 283. ayet)
“Müslüman elinden ve dilinden Müslümanların emin oldukları kişidir.
Mü’min ise insanların canları ve malları hususunda güvendikleri kişidir.”
(Buhârî, İman, 3)

Toplumda yaşayan insanlar arasında hukuk, ekonomi, eğitim ve aile alanlarında da
karşılıklı güven duygusunun karşılanması gerekir. Sosyal hayatta bir sorunla karşılaştığımızda, haksızlığa uğradığımızda veya bir suç işlendiğinde hukuka güvenmeliyiz.
Ekonominin süreçleri olan alım-satım ve üretim tamamen güven ortamıyla ilgilidir.
Sağlıklı bir alışveriş için alıcı ve satıcı birbirine güvenmelidir. Sağlıklı, güvenli ve huzurlu bir
toplum için insanlar üzerine düşen görevleri ve sorumlulukları yerine getirmelidir. Yarınını
göremeyen bir toplumda huzur ve güven olmaz.

2.2. Sulh

“Eğer müminlerden iki grup birbiriyle savaşırsa hemen aralarını düzeltin.”
(Hucurat suresi, 9. ayet)

18

TEMEL DİNÎ BİLGİLER

İSLAM VE SOSYAL HAYAT

Sulh, sözlükte barış ve uzlaşma anlamına gelir. Sulh, bireyler veya toplumlar arasında barış yapma ve anlaşma sağlamayı ifade eder. Sulh yapma ve barış içinde yaşama
Müslümanın sorumluluklarından biridir. Sulh yapacak taraflar fedakâr olmalıdır. İslam dini,
yeryüzündeki bozgunculuğa ve çatışmaya son verip sulhu hedefler .
Kur’an-ı Kerim insanlar arasındaki sıkıntının sulh yoluyla çözümlenmesini ister. “…O
halde siz mümin iseniz Allah’tan korkun, aranızı düzeltin, Allah ve Resulüne itaat
edin.” (Enfal suresi, 1. ayet) Allah(c.c.), toplumlar arasında anlaşmazlığın sulh yoluyla
neticelendirilmesini teşvik eder. Sulh, Kur’an-ı Kerim’de iyi bir çözüm yolu olarak ifade edilir.
“…Sulh (daima ) hayırlıdır…” (Nisa suresi, 128. ayet)
Hz. Muhammed (s.a.v.) her konuda olduğu gibi bu konuda da bize rehberlik etmiştir.
Bu anlamda Peygamberimizin(s.a.v.) yaptığı Medine Sözleşmesi ve Hudeybiye Antlaşması
da bir uzlaşma ve barış uygulamasıdır. Mekke, Peygamber Efedimizin(s.a.v.) yaptığı bir
anlaşma sonucu fethedilmiştir.
Sulh, hayatımızın her anında ihtiyaç duyduğumuz bir değerdir. Allah’a(c.c.) teslim
olan bir insan hem kendisiyle hem de çevresiyle barış içindedir. Kişinin kendisiyle barışık
olması doğru ve dürüst bir hayat yaşaması, yalan ve kötülükten uzak durması demektir.
Toplumla barış içinde olan bir kişi toplumda güzel ve olumlu davranışlar ortaya koyar.
“Ey iman edenler! Hep birden barışa girin. Sakın şeytanın peşinden gitmeyin çünkü
o, apaçık düşmanınızdır.”
(Bakara suresi, 208. ayet)
Barışın olduğu yerde adalet, doğruluk, merhamet ve kardeşlik değerleri vardır. Bu
değerlerin olduğu toplumlar huzurlu toplumlardır. Kin, nefret, karamsarlık ve intikam duygularının olduğu yerde barışın olması mümkün değildir.
Bir toplumda sosyal ve ekonomik adaletsizlik baş gösterirse toplumsal barış bozulur.
Sosyal ve siyasi anlamda barış, bireylerin birbirini soy, renk ve dil gibi farklılıklarını küçümsememesi ile sağlanır. İslam’ın emrettiği şekilde insanlar zengin fakir hep bir arada, birbirine destek olarak yaşayabilir. Müslümanlar, israf ve lüks tüketimden uzak durarak zekat ve
sadakalarını vererek, infak ederek toplumda sulh ve sosyal dengeyi sağlamalıdır.

2.3. Hak ve Adaleti Gözetme
Hak; doğru, gerçek ve emek
karşılığı alınan ücret anlamlarına gelir.
Hak’ın zıddı bâtıldır. Anne hakkı, baba
hakkı, kul hakkı, hak yemek, hak sahibi
ve hak etmek gibi ifadeleri günlük dilde
kullanırız.
Adalet; hakkı gözetmek, hakka
uygun davranmak, her şeyi olması gereken yere koymak ve herkese hakkını
vermek anlamına gelir. Adaletin zıddı zulümdür. Hak ve hukuka uygunluk
adalete uygunluk demektir.

19

TEMEL DİNÎ BİLGİLER

İSLAM VE SOSYAL HAYAT

Allah (c.c.), adaletli davranmakla ilgili şöyle buyurur: “Ey iman edenler, Allah için
hakkı ayakta tutan, adaletle şahitlik eden kimseler olun. Bir topluluğa duyduğunuz
kin, sizi adil davranmamaya itmesin. Adaletli olun; bu, Allah korkusuna (takvaya)
daha çok yakışan (bir davranış) dır. Allah’a isyandan sakının. Allah yaptıklarınızı hakkıyla bilendir.” (Maide suresi, 8. ayet.) Allah’ın(c.c.) rızasını ve sevgisini kazanmak için
hakka uygun ve adaletli davranmalıyız.
İnsan ve toplum ilişkilerini hukuk kuralları düzenler. Bu kurallara uygun davranıldığında hak ve adaleti sağlamış oluruz. Huzur ve güven ortamını oluşturmuş oluruz.

“Allah, size emanetleri mutlaka ehline vermenizi, insanlar arasında hükmettiğiniz
zaman adaletle karar vermenizi emreder…”
(Nisa suresi, 58. ayet.)
“Ey kavmim! Ölçüyü ve tartıyı adaletle yapın; insanlara eşyalarını eksik vermeyin,
yeryüzünde bozguncular olarak dolaşmayın.”
(Hûd suresi, 85. ayet.)

Hak ve adalet toplumsal yaşamın temel ilkelerindendir. Hak ve adaletin gerçekleşmesinde insanlar daha dikkatli olmalıdır. İşi ehline yani bilene vermeliyiz, işlerimizi yapılması
gerektiği gibi güzel ve düzgün yapmalıyız. Eğer hak ve adaleti gözetmezsek toplumda huzur sağlayamayız.
Peygamber Efendimiz(s.a.v.), Medine’ye hicret ettiğinde hak ve adaleti gerçekleştirmek için Medine toplumuyla bir sözleşme yapmıştır. Bu sözleşme dinî grupların haklarını
güvence altına almıştır. Peygamberimiz(s.a.v.), insanlara din, dil ve ırk ayrımı gözetmeksizin herkese eşit davranılmasını emretmiştir.
Sosyal hayatta sorunlar hukuk yoluyla halledilir. Hiç kimse kendi hakkını kendi alamaz ve ceza veremez. Böyle bir durumda kan davaları, kin ve nefret duyguları ortaya çıkar.
Toplumda huzur kalmaz. Bu yüzden hukuk kuralları, hukuk kurumları tarafından yerine getirilir.
İnsanlar arasındaki ilişkilerde adaletli olmalıyız. Taraf tutmamalıyız. Akrabalık, komşuluk, makam, mevki, zenginlik veya fakirlik gibi nedenler adaletli davranmamamızı sağlayan bazı etkenlerdir. Kur’an-ı Kerim’de, bu konuda şöyle buyrulur: “Ey iman edenler!
Adaleti titizlikle ayakta tutan, kendiniz, ana babanız ve akrabanız aleyhinde de olsa
Allah için şahitlik eden kimseler olun…” (Nisa suresi, 135. ayet)

HİLFÜ-L FUDÛL (Erdemliler Topluluğu): Peygamberimizin (s.a.v.) amcası Zübeyr tarafından Mekke’de hak ve adaleti gerçekleştirmek için kurulmuştur.

20

TEMEL DİNÎ BİLGİLER

İSLAM VE SOSYAL HAYAT

2.4. Kardeşlik
Anne ve babası bir olan kişilere kardeş denir. İslam dininde kardeşlik ise aynı inancı
ve değerleri savunma, aynı dünya görüşünü paylaşma ve bir dayanışma ruhunu ifade etmektedir. Kur’an-ı Kerim’de, kardeşlik, manevi birliği ve beraberliği ifade eder. “Müminler
ancak kardeştir. Öyleyse kardeşlerinizin arasını düzeltin ve Allah’tan korkun ki esirgenesiniz.” (Hucurat suresi, 10. ayet)
İslam, din kardeşliğinin kan kardeşlik kadar önemli olduğunu vurgular. Hz Muhammed (s.a.v.), Medine’ye hicret etmek zorunda kalan muhacir ile onlara kucak açan ensarı
kardeş ilan etmiştir. Bu kardeşlik maddi ve manevi birliği oluşturmak için kurulmuştur.
Kardeşlik, toplumda
huzuru sağlayan önemli
ilkelerden biridir. Müslümanların birbirini sevmesi
kardeşliktir. Birbirini seven
insanlar birbirinin haklarını
gözetirler. Onların haklarına saygılı olurlar. Peygamber Efendimiz (s.a.v.)
bu konuda şöyle buyurur:
“Müslüman Müslüman’ın
kardeşidir, ona hainlik yapKur’an’da, kardeşlik, manevi birliği ve beraberliği ifade eder.
maz, ona yalan söylemez,
onu yüzüstü bırakmaz. Müslümanın ırzı, malı ve kanı saygındır, ona dokunulamaz. Takva,
(Allah’a karşı sorumluluk bilinci) işte şuradadır (kalptedir). Müslüman’ın Müslüman kardeşini küçük görmesi, kötülük olarak ona yeter.” (Tirmizi, Birr, 18)
Peygamberimiz (s.a.v) kardeşlik ortamını oluşturacak bazı kural ve sorumluklar belirlemiştir:
“Müminin mümin üzerinde altı hakkı vardır:
•
Hastalandığında onu ziyaret eder,
•
Öldüğünde cenazesinde bulunur,
•
Kendisini davet ettiğinde davetine icabet eder,
•
Onunla karşılaştığında selam verir,
•
Aksırdığında ona hayır duada bulunur,
•
Yanında ve gıyabında onun için samimi davranır.”
(Tirmizi, Edeb, 1)

Müslüman, Müslüman kardeşi için dua etmeli, zor durumda ona maddi, manevi destekle bulunmalıdır. Kötü bir iş yapmadan önce onu tatlı bir dille uyarmalıdır. Müslümanlar iyi
günlerde birbirinin yanında olduğu gibi kötü günlerinde de birbirinin yanında olmalıdır.

21

TEMEL DİNÎ BİLGİLER

İSLAM VE SOSYAL HAYAT

2.5. Yardımlaşma ve Dayanışma
Huzurlu ve sağlıklı bir toplum için
insanlar, yardımlaşmaya ve dayanışmaya önem vermelidir. Toplu halde yaşayan
insanlar, yardıma ve dayanışmaya ihtiyaç
duyar. Yardımlaşma ve dayanışma sevgi
ve saygı ortamının oluşmasına katkı sağlar. Kin, nefret ve kıskançlık gibi kötü duygular yardımlaşma ve dayanışma ile yok
edilir.
Allah (c.c), yardımlaşma ve dayanışma
ile ilgili emirler ve tavsiyelerde bulunmuştur. Müslüman toplumlarda zekat, sadaka,
sadaka-ı cariye ve infak gibi uygulamalar vardır.
Allah (c.c) kimlere yardım etmemiz gerektiğini ve bu yardımın nasıl olacağını
Kur’an-ı Kerim’de açıklar: “Allah’a ibadet edin ve O’na hiçbir şeyi ortak koşmayın. Ana
babaya, akrabaya, yetimlere, yoksullara, yakın komşuya, uzak komşuya, yakın
arkadaşa, yolcuya, elleriniz altında bulunanlara iyi davranın. Allah kendini beğenen
ve daima böbürlenip duran kimseyi sevmez.” (Nisa suresi, 36. ayet)
Allah, iyilik ve güzellik üzerinde yardımlaşmamızı ister. “…İyilik ve takva (Allah’a
karşı gelmekten sakınma) üzerinde yardımlaşın, günah ve düşmanlık üzerine
yardımlaşmayın. Allah’tan korkun çünkü Allah’ın cezası çetindir.” (Maide suresi, 2.
ayet) Yardımlaşma ve dayanışma hakkında Peygamber Efendimiz(s.a.v.) şöyle buyurur:
“… Din kardeşinin ihtiyacını karşılayanın, Allah da ihtiyacını karşılar. Müslümandan bir
sıkıntıyı giderenin Allah da kıyamet günündeki sıkıntılarından birini giderir. Bir Müslümanın
ayıbını örtenin, Allah da kıyamet gününde ayıplarını örter.” (Buhari, Mezalim, 3)

Türk Kızılayı’nda çalışan bir gönüllü. (Ankara)

“Müminler, birbirlerini sevmede, birbirlerine merhamet ve şefkat göstermede, tıpkı bir
organı rahatsızlandığında diğer organları da uykusuzluk ve yüksek ateşle bu acıyı paylaşan bir bedene benzer.’’

(Müslim, Birr, 66.)

22

TEMEL DİNÎ BİLGİLER

İSLAM VE SOSYAL HAYAT

İslam’ın yardımlaşma ve dayanışmaya önem vermesi vakıfların kurulmasına vesile
olmuştur. Vakıfla , ihtiyaç sahibi insanlar için aşevleri, hastaneler, camiler, çeşmeler, misafirhaneler , okullar ve yetimhaneler yapmıştır.
Yardımlaşma ve dayanışma hem maddi hem de manevi olarak yapılır. Müslümanın
Müslümana dua etmesi ve onun iyiliğini istemesi manevi bir yardımdır. Yardımlarımızı karşılıksız yapmalıyız. Karşı taraftan herhangi bir menfaat beklememeliyiz. İyilik yaptığımız kişiyi
incitmeden ve gönlünü kırmadan yardım etmeliyiz.

3. Sosyal Hayatı Olumsuz Etkileyen Bazı Unsurlar
Sosyal hayatımızda bazı olumsuz etkenler vardır. Ahlaki yozlaşma, yalan, hile, tecessüs, mahremiyet ihlali, fitne, fesat, terör, yaralama, öldürme, zina, alkol ve madde bağımlılığı hayatımızı derinden etkileyen olumsuz faktörlerden bazılarıdır.
3.1. Ahlaki Yozlaşma

“Kişinin mâlâyânî şeyleri terk etmesi, İslam’ın güzelliğinden ileri gelir.”
Mâlâyânî: Boş ve faydasız iş
(Muvatta, Hüsnü’l- Hulk, 3)

Ahlak, huy ve karakter anlamına gelmektedir. Kavram olarak ahlak, insanın isteyerek
ve kötülüklerden uzak durarak iyi bir davranış yapmasıdır. Yozlaşma ise bozulma ve kötüleşme anlamına gelir.
İslam dini Müslümanların güzel ahlaklı olmasını ister; bunun için de bazı emir ve yasaklar koyar. Kur’an’ın koyduğu bu kurallara uyan Müslüman mutlu ve huzurlu olur. Ahlaki
yozlaşma, toplumun kuralları çiğnemesi ve kötü davranışlar yapmasıyla ortaya çıkar.
Allah(c.c.),
Müslümanları,
Kur’an-ı
Kerim’de şöyle tanımlar: “Ancak iman edip
güzel işler yapanlar, birbirlerine hakkı tavsiye edenler ve sabrı tavsiye edenler başkadır.” (Asr suresi, 3. ayet)
Peygamber Efendimiz(s.a.v.), peygamber olarak gönderiliş amaçlarından birini şöyle açıklar: “Ben güzel ahlakı tamamlamak
için gönderildim.” (Muvatta, Hüsnü’l- Hulk, 8)
Peygamberimiz(s.a.v.) insanlara iyi ve güzel
davranışlar kazandırmak için gönderilmiştir.

23

Kim Allah’a ve ahiret
gününe iman ediyorsa
ya hayır söylesin ya da
sussun.

(Hadis)

TEMEL DİNÎ BİLGİLER

İSLAM VE SOSYAL HAYAT

İslam dinine göre iyi bir insan veya ahlaklı bir insan olmak, Kur’an-ı Kerim’in emir
ve yasaklarına uymakla mümkündür. Ahlaklı olmak ve bunun devamını sağlamak için ibadetleri yerine getirmek çok önemlidir. “Muhakkak ki namaz hayâsızlıktan ve kötülükten
alıkoyar…” (Ankebut suresi, 45. ayet)
Allah (c.c.) insana akıl ve irade vermiştir. İnsan aklını ve iradesini iyi ve güzel bir
şekilde kullanmalı ve Allah’ın(c.c.) rızasını kazanacağı salih ameller işlemelidir. Ahlaki yozlaşmanın nedeni insanın nefsine uyup akıllı davranmamasıdır. İnsan nefsine ve arzularına
yenilip Allah’ın(c.c) yasakladığı; haksızlık, intihar, gasp, hırsızlık, şiddet, uyuşturucu, alkol
ve fuhuş gibi kötü işleri yapmamalıdır.
Günümüzdeki ahlaki yozlaşmanın pek çok nedenleri vardır. İletişim araçlarının ve
sosyal medyanın amacının dışında faydasız, boş ve kötü şekilde kullanılması ahlaki yozlaşmanın nedenlerinden biridir. Dinî değerlere ters düşen, müstehcen içerikli televizyon
programları, magazin programları, dizi filmler ve internet siteleri ahlaki yozlaşmaya neden
olmaktadır. Müslüman bir kişi vaktini mâlâyânî işlerle yani, boş ve faydasız işlerle geçirmemelidir. Hem bu dünya hem de ahiret için faydalı olan Allah’ın(c.c.) sevgisini kazanacağı ve
insanlara faydası olan işlerle meşgul olmalıdır.

3.2. Yalan ve Hile
“Bizi aldatan bizden değildir.”

(Buhari, İman, 164)

Allah’ın(c.c.) yasakladığı yalan ve hile, toplum düzenini ve huzurunu bozan davranışlardandır. Yalan, bir konuda gerçeğe aykırı söz söylemektir. Doğruluğun zıddıdır.
Yalan söylemek insanları bilerek aldatmak demektir. Yalan söyleyen kimseye karşı
güven duyulmaz. İslam, yalan söylemeyi haram kılmıştır. Allah(c.c.) bu konuda şöyle buyurur: “Ey iman edenler! Allah’tan korkun ve doğru söz söyleyin.” (Ahzap suresi, 70.
ayet) Allah(c.c.), insanların doğru sözlü ve güvenilir olmasını emretmiştir.

Bir yalan dört doğruyu götürür:
İyilik, güven, sadâkât, huzur.
24

TEMEL DİNÎ BİLGİLER

İSLAM VE SOSYAL HAYAT

Hile, aldatmak ve bilerek yanıltmak anlamına gelir. İslam’da her türlü hile yasaklanmıştır. Yalan ve hilenin yaygın olduğu bir toplumda insanlar birbirine güvenmez, toplum
düzeni ve huzuru bozulur.

“Münafığın alâmeti üçtür: Konuştuğunda yalan söyler, kendisine bir şey emanet edildiğinde ihanet eder, söz verdiği zaman sözünde durmaz.” ( Müslim, İman, 107)

Peygamberimiz (s.a.v.), Müslümanların her anlamda yalandan ve hileden uzak olmaları gerektiğini şu hadisiyle vurgulamıştır: “Müslüman, elinden ve dilinden başkalarının
güvende olduğu kimsedir.” (Buhari, İman, 5)
Kusurlu mal satmak veya ticarette hile yapmak İslam dininde haramdır. Bu kötü davranışı yapan kişi haksız kazanç sağlamış ve kul hakkına girmiş olur. Hile yapmanın dünya
ve ahirette sorumluluğu vardır. Allah (c.c.), ticaret yaparken kimseyi aldatmamamızı ve hileden uzak durmamızı emreder: “İnsanlardan alırken ölçüp tarttıklarından tam, onlara
vermek için ölçüp tarttıklarında ise noksan yapan (ölçen) hilekârlara yazıklar olsun”
(Mutaffifîn suresi, 1-3 ayet
Yalan ve hileden uzak durmak Müslüman olmanın gereklerindendir. Yalan ve hile
karı-koca ilişkilerine, akrabalık, komşuluk, dostluk ve arkadaşlık ilişkilerine zarar verir. Bu
sebeple güvenilir ve doğru bir birey olmalıyız.

3.3. Tecessüs ve Mahremiyeti İhlal
Tecessüs, sözlükte merak etme
anlamına geldiği gibi daha çok gizlice
ayıp ve kusur araştırmak demektir. Bir
kimsenin özel durumunu merak edip
öğrenmek için onun bilgisi ve rızası
dışında gizlice araştırma yapmaktır.
Bu anlamda ahlak dışı bir davranış
olan tecessüs, insanların birbirinden
şüphelenmesine ve güvensiz bir ortamın oluşmasına yol açar.
İslam dini, özel hayatın korunması için ilkeler koymuştur. Kur’an-ı Kerim’de Allah(c.c.)
şöyle buyurur: “Ey iman edenler! Zannın çoğundan kaçının. Çünkü bazı zanlar günahtır.
Birbirinizin mahremiyetini (gizliliklerini) araştırmayın, birbirinizin gıybetini yapmayın;
Herhangi biriniz, ölmüş kardeşinin etini yemekten hoşlanır mı? Bak bundan tiksindiniz.
Allah’tan korkun. Şüphesiz Allah tevbeyi çokça kabul edendir, rahmeti sonsuzdur.
”(Hucurat suresi, 12. ayet)

25

TEMEL DİNÎ BİLGİLER

İSLAM VE SOSYAL HAYAT

İslam dini, kişinin özel ve mahrem hayatının araştırılmasını ve onun açıklanmasını
yasaklar. Bu durum kul hakkına girer. Mahremiyet sadece kişilerin hayatları için geçerli değildir. Devlet Kurumlarının ve şahsa ait
kurumların da mahrem ve gizli kalması gereken bilgilerini gizlice araştırmak ve açıklamak
doğru bir davranış olmadığı gibi ayrıca suçtur. Devletin gizli kalması ve düşman eline
geçmemesi gereken bilgilerini araştırmak ve
yaymak vatan hainliğidir.
Bir Müslümanın başkasının mahrem (özel) hayatını araştırması ve gizlice bilgi edinmeye çalışması doğru değildir. İnsanların evlerini gizlice dinlemek, gözetlemek yasak olduğu gibi mektuplarını, e-maillerini, telefon konuşmasını ve mesajlarını da gizlice araştırmak
ahlaki bir davranış değildir. Aile içinde anne ve baba mahrem hayatlarını korumalı, başkaları ile özel bilgilerini paylaşmamalıdır. Anne ve baba çocuklarını eğitirken özel hayatın gizliliğine önem vermeli, çocuklarına bunu öğretmelidir. İslam dini, toplumun huzurlu, ahlaklı
ve güvenli olması için mahrem hayata önem vermiş ve bununla ilgili sınırları koymuştur.
Yüce Allah(c.c.) iffet konusunda şöyle buyurur: “Mümin erkeklere söyle, gözlerini
haramdan sakınsınlar ve iffetlerini korusunlar. Bu onlar için daha arındırıcıdır. Allah
onların bütün yaptıklarını bilir. Mümin kadınlara da söyle gözlerini haramdan sakınsınlar ve iffetlerini korusunlar. Açıkta kalanlardan başka süslerini göstermesinler.
Başörtülerini yakalarını da kapatacak şekilde örtsünler…”(Nur suresi, 30. ayet) Bu
emre uyan erkek ve kadın kendini daha mutlu ve huzurlu hisseder.
“Zandan sakının. Çünkü zan, yalanın ta kendisidir. Birbirinizin konuştuğuna kulak kabartmayın, birbirinizin özel hâllerini araştırmayın, birbirinizle üstünlük yarışına girmeyin, birbirinize haset etmeyin, birbirinize kin beslemeyin, birbirinize sırt çevirmeyin. Ey
Allah’ın kulları! Kardeş olun!” (Buhârî, Edeb, 57.)

3.4. Fitne, Fesat ve Terör
Fitne, sözlükte bozgunculuk,
kargaşa, genel güvenliği bozma ve
haksızlık yapma anlamına geldiği
gibi münafık, iki yüzlü anlamına da
gelir. Kur’an-ı Kerim’de fitnenin büyük günah olduğu şöyle ifade edilir:“…Fitne adam öldürmekten
daha kötüdür…” (Bakara suresi,
217.ayet) Münafıklık yapmak, iki
yüzlülük yapmak ve toplum içinde
nifak tohumları atarak huzursuzluk
çıkarmak, Allah’ın (c.c.) haram kıldığı davranışlardır.

Reyhanlı terör saldırısı.

26

TEMEL DİNÎ BİLGİLER

İSLAM VE SOSYAL HAYAT

“(Münafıklar) Hâkimiyeti ellerine alır almaz yeryüzünde fesat çıkarmaya, ekinleri tahrip edip nesilleri bozmaya çalışırlar. Allah fesadı sevmez.” (Bakara suresi, 205. ayet)
Fesat, bozulma, karışıklık ve doğruluktan sapma anlamına gelmektedir. Kur’an-ı
Kerim’de, barış ve huzur ortamının, can, mal ve namus güvenliğinin bozulması, iman ve
ahlaktan ayrılma anlamında da kullanılır. Nitekim Kur’an-ı Kerim’de fesatçıların durumu
şöyle ifade edilir: “Onlara, yeryüzünde fesat çıkarmayın dendiği zaman ‘biz ancak ıslah
edicileriz.’ derler.”(Bakara suresi, 11. ayet)
Fitne ve fesadın olduğu yerde insanlar birbirine güvenmez, toplumda huzur kalmaz.
İslam dini fitne ve fesat çıkaran insanların ikiyüzlü ve güvenilmez olduğunu ifade eder.
Tarihin her döneminde münafık insanlar olmuştur ve olacaktır. Münafık kişiler inanmadıkları hâlde inanmış gibi davranırlar. Müslümanlarla birlikte ibadet ederler fakat bir taraftan da kâfirlerle işbirliği yaparlar.
Münafık kimseler, insanlar arasında yalan söyleyerek, iftira atarak ve dedikodu
yaparak toplumsal düzenin bozulmasına sebep olur. İkiyüzlü kişiler, insanların arasını
bozmak için sürekli kötü planlar yaparlar.
Fitne ve fesat içeren davranışlar aile, akraba ve arkadaşlık ilişkilerini bozar. Bu
konuda daha bilgili ve akıllıca davranmalıyız. Biri bir şey söylediğinde hemen ona
inanmamalıyız. Doğruluğunu araştırmalıyız.
“Ey iman edenler! Eğer bir fasık size bir haber getirirse onun doğruluğunu araştırın.
Yoksa bilmeden bir topluluğa kötülük edersiniz de sonra yaptığınıza pişman olursunuz.” 						
(Hucurat suresi, 6. ayet)
Fesat ve fitne tohumları atan insanların inandığı hiçbir değer yoktur. Amaçları bozgunculuk çıkarıp insanları birbirine düşürmektir. Bu kişiler insanların inandıkları değerlere
gizli veya açıkça saldırarak ahlakı yozlaştırırlar.

15 Temmuz, Bir olduk, kardeş olduk hep birlikte Türkiye olduk!

27

TEMEL DİNÎ BİLGİLER

İSLAM VE SOSYAL HAYAT

Terör, öldürme, yaralama, zarar verme ve insanlar arasında korku salma anlamlarına
gelir. Terörün amacı insanları tehdit ederek toplumsal barışı ve huzuru yok etmektir. İslam
dini, toplum düzeninin bozulmasını yasakladığı gibi böyle kişilerin cezasını en ağır cezalar
olarak açıklar.
İslam dini barış dinidir. Bu barış ve huzuru devam ettirecek olan Müslümanlar hiçbir
zaman fitne, fesat ve teröre izin vermemelidir.

3.5. Yaralama ve Öldürme
İslam dini toplum düzenini sağlamak için bazı ilkeler getirmiş ve önlemler almıştır. Bu
sebeple can, mal, nesil, akıl ve din koruma altına alınmıştır.
İnsan canının güvenliğinin olmadığı bir yerde huzur ve emniyet olmaz. İslam dini,
insanın canını muhterem ve saygın kabul etmiş, ona zarar vermeyi ve cinayeti haram kılmıştır. Haksız yere öldürmenin cezası İslam dininde kısastır.
“Ey iman edenler! Öldürülenler hakkında kısas size farz kılındı…”
(Bakara suresi, 178. ayet)
“Allah’ın dokunulmaz kıldığı cana kıymayın. ”

(İsra suresi, 33. ayet)

Yaralama, bir insanın bedenine zarar vermektir. Birine saldırmak, işkence yapmak ve
dövmek İslam dininde yasaktır. Yaralama kasıtlı olduğu gibi hatayla da olabilir. Tedbirsizlikten ve önlem almadan yapılan işlerde de yaralanmalar olabilir.
Alkollü araç kullanma veya trafik kurallarının ihlal edilmesiyle oluşan kazalarda birçok insan yaralanmakta hatta ölmektedir. Bu durumda her ne kadar kasıt olmasa da önlem
alınmadığı için kazalar olmaktadır. İşyerlerinde gerekli önlemler alınmalı ve trafik kurallarına
uymaya özen gösterilmelidir. Tedbir almadan ve sorumsuzca davranarak, insanların ölmesine ve yaralanmasına neden olmak, İslam dini tarafından da kabul edilemez.

Yaşama hakkı en temel ve en doğal hakkımızdır. Bütün haklar yaşama hakkının varlığına dayanır. Allah (c.c.), “Kim bir kimseyi öldürürse bütün insanları öldürmüş gibi
olur. Kim de bir canı kurtarırsa bütün insanların hayatını kurtarmış gibi olur.” (Maide
suresi, 32. ayet) buyurarak, insanı öldürmenin büyük bir günah olduğunu, onu yaşatmanın
ise ne kadar güzel ve yüce bir davranış olduğunu ifade eder.

28

TEMEL DİNÎ BİLGİLER

İSLAM VE SOSYAL HAYAT

3.6. Zina
“Zinaya yaklaşmayın! Çünkü o hayâsızlıktır, çok kötü bir yoldur.” (İsra suresi, 32. ayet)

Aralarında nikâh bağı bulunmayan erkek ve kadının arasındaki gayriahlaki ilişkiye zina denir.
Kur’an-ı Kerim ve hadislerde zina
ve zinaya sebep olacak davranışlar
yasaklanmıştır. Kur’an-ı Kerim’de
Allah (c.c.) şöyle emreder: “Zinaya yaklaşmayın! Çünkü o
hayâsızlıktır, çok kötü bir yoldur.” (İsra suresi, 32. ayet)
Hz.
Adem’den
(a.s.)
Hz.
Muhammed’e(s.a.v.) kadar bütün
peygamberlerde zina haram kılınmıştır. Allah(c.c.) katında zina çok çirkin ve büyük bir günahtır.
İslam dininde evlilik, insan neslini koruyan önemli bir kurumdur. Evlilik hayatının düzenlenmesiyle erkek ve kadının ırz ve namusu korunmuş olur. Evlilikte iki tarafta sadakat
sözü vererek bir yuva kurar. Eşler sadakat sözünü yerine getiremedikleri durumda aile parçalanır. Zina bu sadakatsizliğin bir örneğidir. İslam dininde zina hukuken ispatlandığında
cezası vardır.
Toplumda zina sadece kişiyi ilgilendiren bir suç değil, tüm toplumu ilgilendiren bir
suçtur. Zina suçu, aileleri derinden sarsarak insanların iffetini zedeleyen ve ahlaksızlığı yaygınlaştıran bir durumdur. İslam dini, Müslüman erkek ve kadının namus ve iffetini koruduğu
gibi iffetli erkek ve iffetli kadına zina iftirasının atılmasını da yasaklamıştır.

“Ahlaksızlığın açığına da gizlisine de yaklaşmayın.”

(En’am suresi, 151. ayet)

İslam dininde sadece zina değil zinaya götürecek sebepler de yasaklanmıştır. Allah
(c.c.) ahlaksızlığın ve zinanın gizli olanını da açık olanını da yasaklamıştır. Zinaya götüren
yollardan uzak durulmalı, aileler bu konuda çocuklarının ahlaki eğitimine önem vermelidir. Zinaya ve fuhşa yol açan cinsel içerikli yayınlardan, televizyon seyrederken ve sosyal
medya kullanırken müstehcen içerikli programlardan ve görüntülerden uzak durulmalıdır.
Müslüman bir kişi nefsine hakim olmalı, her bakımdan ahlaklı olmalıdır.

29

TEMEL DİNÎ BİLGİLER

İSLAM VE SOSYAL HAYAT

3.7. Alkol ve Madde Bağımlılığı
‘‘Sarhoşluk veren her şey haramdır.’’

(Buhari, Edeb, 80)

İslam’da can, akıl, nesil, mal ve din koruma altına alınmıştır. Bunlara zarar verecek
her türlü fiil yasaklanmış ve haram kılınmıştır. Kur’an-ı Kerim’de “Ey iman edenler! Şarap,
kumar, dikili taşlar (putlar), fal ve şans okları birer şeytan işi pisliktir; bunlardan uzak
durun ki kurtuluşa eresiniz. Şeytan içki ve kumar yoluyla ancak aranıza düşmanlık ve
kin sokmak, sizi Allah’ı anmaktan ve namazdan alıkoymak ister.” (Maide suresi, 9091. ayetler) buyrularak içki içilmesi yasaklanmıştır.

Allah(c.c) akla ve iradeye zarar veren her şeyi yasaklamıştır.

İslam dininin içkiyi yasaklamasının birçok yararı ve hikmeti vardır. Allah(c.c.) insanı
akıllı ve irade sahibi olarak yaratmıştır. Akla ve iradeye zarar veren şeyleri de haram kılmıştır. Alkol almak insanlar arası ilişkileri bozmakta, aklı kullanmayı engellemektedir. Toplumda
kin ve nefreti körüklemektedir. İnsan onurunu zedelemekte ve sonu gelmez bir bağımlılığa
sürüklemektedir.
“İçki kötülüklerin anasıdır.”

( Nesai, Eşribe, 44)

Alkol ve uyuşturucunun en büyük tehlikesi bağımlılık yapmasıdır. Bağımlı insan sağlıklı olmadığı gibi sağlıklı da düşünemez ve iradesini kullanamaz. Bağımlılıktan dolayı aileler parçalanmakta, anne veya baba alkolik veya madde bağımlısıysa bu doğan bebeklerini
de etkilemektedir. Alkol ve madde bağımlılığı ciddi sağlık sorunlarına neden olduğu gibi,
aile içinde çatışmalara, baskı ve şiddete neden olmaktadır. Alkol ve uyuşturucu kullanan bir
kişi doğru düşünme ve karar verme gibi zihni işlevleri yerine getiremez.
Alkol, insan sağlığını ciddi şekilde tehdit eder. Yemek borusu, mide, pankreas, gırtlak
kanserine neden olduğu gibi karaciğere de ağır hasar verir. Uyku bozukluklarına neden olur.
Kan ve dolaşım hastalıklarına yol açar.
Trafik kazalarının nedenlerinden biri de sarhoş olarak araç kullanmaktır. Alkollü araç
kullanmak her gün pek çok kişinin yaralanmasına ve ölmesine neden olmaktadır.
Alkol ve madde bağımlılığı, sosyal çevremize de zarar vermektedir. İnsanlarla ilişkimiz ve iş hayatımız olumsuz etkilenmektedir. Alkol ve madde bağımlılığı öncelikle kendimize, ailemize, sevdiklerimize, topluma ve devletimize zarar vermektedir.

30

TEMEL DİNÎ BİLGİLER

İSLAM VE SOSYAL HAYAT

NELER ÖĞRENDİK?
Sosyal Hayatın Temeli Olarak Aileyi Öğrendik
Anne baba ve çocuklardan oluşan aile, sosyal hayatın temelini oluşturur. Ailelerin
birleşmesi ile toplum meydana gelir. Dinî bilgiler ve ahlaki davranışlar aileden öğrenilir. Aile
maddi ve manevi yönden çocuklardan sorumludur. Aile yapısı inanç, ahlak, millî değerler,
örf ve adet yönünden ne kadar sağlamsa toplumda bu yönlerden o kadar sağlam olur.
Evlilik ve Nikâh: Evlilik olmadan bir aileden bahsetmek mümkün değildir. İslam dini evliliğe
önem vermiş ve teşvik etmiştir. Evlilik, insanları birbirini yakınlaştırır ve kaynaştırır. Ailelerin
birlikteliğinden akrabalık, hısımlık bağları kurulur.
Eşlerin Karşılıklı Sorumlulukları: İslam dininde eşler birbirine karşı sorumludur ve karıkocanın birbiri üzerinde hakları vardır. Eşler bu haklarını bilmeli ve bunlara saygı göstermelidir. Ailenin ve toplumun huzuru için eşler birbirlerine karşı muhabbetlerini korumalı, sabırlı,
anlayışlı, saygılı ve merhametli olmalıdır.
Boşanma, Boşanmanın Bireysel ve Toplumsal Etkileri: Evlilikte bazı beklenmeyen ve
eşlerin baş edemeyeceği durumlar da ortaya çıkabilir. Bu durumda eşler boşanma(talak)
kararı alabilir. Boşanma esnasında eşler birbirine haksızlık etmemeli adaletli bir şekilde
ayrılmalıdır. Boşanmanın eşler ve çocuklar üzerinde psikolojik, sosyal ve ekonomik yönden
olumsuz etkileri olduğu gibi tarafların aileleri ve ortak arkadaşları üzerinde bile bu durumun
etkileri vardır.
Sosyal Hayatla İlgili Bazı Temel Ölçüleri Öğrendik
İslam, sosyal hayatı düzenleyerek bazı kurallar koymuştur. Bu kurallar toplumların
devamlılığını ve güvenirliğini sürdürmelerini sağlar. Sosyal hayatta bu kuralların yerine getirilmesine ne kadar önem verilirse dinin hedeflediği ortam sağlanmış olur ve faziletli, örnek
bir toplum oluşur
Emniyet ve Güven: Kendisine güvenilen, ihanet etmeyen, sözünde duran ve vefalı insan
toplumda düzeni sağlayan en önemli unsurdur. Emniyet ve güven toplumun huzuru için en
önemli özelliklerdendir.
Sulh: Bireyler veya toplumlar arasında barış yapma ve anlaşma sağlamayı ifade eder.
Sulh yapma ve barış içinde yaşama Müslümanın sorumluluklarından biridir.
Hak ve Adaleti Sağlama: Hak ve adalet toplumsal yaşamın temel ilkelerindendir. Eğer hak
ve adaleti gözetmeksek toplumda huzur sağlayamayız.
Kardeşlik: Kardeşlik, toplumda huzuru sağlayan önemli ilkelerden biridir. Müslümanların
birbirini sevmesi kardeşliktir. Birbirini seven insanlar birbirinin haklarını gözetirler. Onların
haklarına saygılı olurlar. Kardeşlik maddi ve manevi olarak birbirimize destek olmak demektir.

31

TEMEL DİNÎ BİLGİLER

İSLAM VE SOSYAL HAYAT

Yardımlaşma ve Dayanışma: Huzurlu ve sağlıklı bir toplum için insanlar, yardımlaşmaya
ve dayanışmaya önem vermelidir. İslam, yardımlaşma ve dayanışma ile ilgili emirler ve
tavsiyelerde bulunmuştur. Müslüman toplumlarda zekât, sadaka, sadaka-ı cariye ve infak
gibi uygulamalar vardır.
Sosyal Hayatı Olumsuz Etkileyen Bazı Etkenleri Öğrendik
İslam dininin yasakladığı ve haram kıldığı sosyal hayatı olumsuz etkileyen bazı hususlar vardır.
Ahlaki Yozlaşma: İslam dini, Müslümanların güzel ahlaklı olması ister; Bunun için de bazı
emir ve yasaklar koyar. Kur’an’ın koyduğu bu kurallara uyan Müslüman mutlu ve huzurlu
olur. Ahlaki yozlaşma, toplumun kuralları çiğnemesi ve kötü davranışlar yapmasıyla ortaya
çıkar.
Yalan ve Hile: Allah’ın(c.c.) yasakladığı davranışlardan olan yalan ve hile, toplum düzenini
ve huzurunu bozan davranışlardandır. Yalan, bir konuda gerçeğe aykırı söz söylemek
anlamına gelir. Doğruluğun karşıtıdır. Hile, aldatmak ve bilerek yanıltmak anlamına gelir.
İslam’da her türlü hile yasaklanmıştır.
Tecessüs ve Mahremiyet İhlali: Tecessüs, bir kimsenin özel durumunu merak edip öğrenmek için onun bilgisi ve rızası dışında gizlice araştırmak demektir. İslam dini, kişinin özel
ve mahrem hayatının araştırılmasını ve onun açıklanmasını yasaklamıştır. Bu durum kul
hakkına girer.
Fitne, Fesat ve Terör: Fitne, bozgunculuk, kargaşa, genel güvenliği bozma ve haksızlık
yapma anlamına geldiği gibi münafık ve ikiyüzlü anlamına da gelir. Fitne ve fesat içeren
davranışlar aile, akraba ve arkadaşlık ilişkilerini bozar. İslam dini barış dinidir. Bu barış ve
huzuru devam ettirecek olan Müslümanlar hiçbir zaman fitne, fesat ve teröre izin vermemelidir.
Yaralama ve Öldürme: İslam dini toplum düzenini sağlamak için bazı ilkeler getirmiş ve
önlemler almıştır. Bu sebeple can, mal, nesil, akıl ve din koruma altına alınmıştır. İnsan
canının güvenliğinin olmadığı bir yerde huzur ve emniyet olmaz. Yaşama hakkı en temel ve
en doğal hakkımızdır. Bütün haklar yaşama hakkının varlığına dayanır.
Zina: Kur’an ve hadislerde zina ve zinaya sebep olacak davranışlar yasaklanmıştır. Toplumda zina sadece kişiyi ilgilendiren bir suç değil, tüm toplumu ilgilendiren bir suçtur.
Alkol ve Madde Bağımlılığı: İslam’da can, akıl, nesil, mal ve din koruma altına alınmıştır.
Bunlara zarar verecek her türlü fiil yasaklanmış ve haram kılınmıştır. Akla ve iradeye zarar veren şeyleri de haram kılmıştır. Alkol ve uyuşturucunun en büyük tehlikesi bağımlılık
yapmasıdır. Bağımlı insan sağlıklı olmadığı gibi sağlıklı da düşünemez ve iradesini kullanamaz. Alkol ve madde bağımlılığı öncelikle kendimize, ailemize, sevdiklerimize, topluma ve
devletimize zarar verir.

32

TEMEL DİNÎ BİLGİLER

İSLAM VE SOSYAL HAYAT

DEĞERLENDİRME SORULARI
1.

Aşağıdakilerden hangisi İslam’da evlilikle amaçlanan gayelerden biridir?

A)
B)
C)
D)

Toplumda tek bir düzen oluşturmak
Eşleri birbirine bağımlı kılmak
Sevgiyi sadece eşler arasında oluşturmak
Nesli korumak

2.

İslam dininde evlenirken erkeğin kadına verdiği mal veya paraya ne denir?

A)
B)
C)
D)

Mehir
Nafaka
Talak
Karz-ı Hasen

3.

Aşağıdakilerden hangisi boşanma ilgili yanlış bir ifadedir?

A)
B)
C)
D)

Boşanma İslam dininin izin verdiği bir durumdur.
Eşler geçinemediği zaman hemen boşanmamalıdır.
Eşler anlaşamadığı bir durumda aile büyüklerinden yardım almalıdır.
İslam dininde boşanma haramdır.

4.

Aşağıdakilerden hangisi sosyal hayatla ilgili temel ölçütlerden biri değildir?

A)
B)
C)
D)

Emniyet
Sulh
Tecessüs
Yardımlaşma

5.
“Bir kimsenin özel durumunu merak edip onun bilgisi ve rızası dışında gizlice araştırma yapmaktır.”
Yukarıda tanımı verilen kavram aşağıdakilerden hangisidir?
A)
B)
C)
D)

Sulh
Tecessüs
Mehir
Fitne

33

TEMEL DİNÎ BİLGİLER

İSLAM VE SOSYAL HAYAT

6.
“Bireyler veya toplumlar arasında barış yapma ve anlaşmayı ifade eder.”
Yukarıda tanımı verilen kavram aşağıdakilerden hangisidir?
A)
B)
C)
D)

Tecessüs
Sulh
Hile
Mehir

7.
Sosyal hayatı etkileyen bazı olumsuz unsurlar vardır. Aşağıdakilerden hangisi
bunlardan biri değildir?
A)
B)
C)
D)

Sulh
Tecessüs
Zina
Hile

8.
“Bozgunculuk, kargaşa, genel güvenliği bozma ve haksızlık yapma anlamına geldiği
gibi münafık, ikiyüzlü anlamına da gelir.”
Yukarıda tanımı verilen kavram aşağıdakilerden hangisidir?
A)
B)
C)
D)

Sulh
Hile
Fitne
Zina

9.
Peygamberimiz (s.a.v.), “Müminin mümin üzerinde altı hakkı vardır.” buyurmuştur.
Aşağıdakilerden hangisi bunlardan biri değildir?
A)
B)
C)
D)

Hastalandığında onu ziyaret eder.
Öldüğünde cenazesinde bulunur.
Kendisini davet ettiğinde davetine icabet eder.
Mirasına ortak olur.

10.
Aşağıdakilerden hangisi alkol ve uyuşturucu bağımlılığının bireysel zararlarından biri değildir?
A)
B)
C)
D)

Yalnızlığa mahkum eder.
İradeyi zayıflatır.
Devlet ekonomisine zarar verir.
Ruh ve beden sağlığını bozar.

34

TEMEL DİNÎ BİLGİLER

İSLAMVE
VEEKONOMİK
EKONOMİKHAYAT
HAYAT
İSLAM

2. ÜNİTE
İSLAM VE EKONOMİK HAYAT

36

TEMEL DİNÎ BİLGİLER

İSLAM VE EKONOMİK HAYAT

Hazırlık Soruları
1. İslam dini ahlaki konulara niçin önem verir?
2. ‘‘Kul hakkı yemek”, “Kul hakkına girmek” ne demektir?
3. İslam dininde borç vermenin değeri nedir?

Kazanımlar
Bu ünite sonunda;
1. İslam ekonomisinin temelindeki bazı ahlaki ilkeleri açıklayacaksınız.
2. Helal kazancın önemini ayet ve hadislerle açıklayacaksınız.
3. İslam tarihinden infak kültürüyle ilgili örnekler vereceksiniz.
4. ‘‘Karz-ı hasen’’i ayet ve hadislerle açıklayacaksınız.
5. Kul hakkına riayet etmenin önemini kavrayacaksınız.
6. İslam’ın işçi ve işveren hakkına verdiği önemi kavrayacaksınız.
7. İslam’ın mülkiyet anlayışını açıklayacaksınız.
8. Ekonomik hayatı tehdit eden olumsuzlukları İslam’ın bakış açısına göre
değerlendireceksiniz.

Anahtar Kavramlar
İktisat

Tasarruf

İsar

Riba

İhtikâr

Faiz

37

TEMEL DİNÎ BİLGİLER

İSLAMVE
VEEKONOMİK
EKONOMİKHAYAT
HAYAT
İSLAM

1. İslam Ekonomisinin Ahlaki Temelleri
İman, ibadet ve ahlakla ilgili hükümlerin, insanın davranışlarında ve sağlıklı bir toplumun oluşmasında önemli katkıları vardır. Allah’a(c.c.) iman eden ve ibadetlerini yerine getiren bir kişinin ahlaklı olması, kendi ve başkalarının haklarına karşı duyarlı olması beklenir.

Allah(c.c.) kâinatın ve kâinatın içindekilerin yaratıcısı ve sahibidir. Allah (c.c.) yarattığı şeyleri insanın hizmetine sunmuştur. Fakat insanoğlunun bu lütufları, sınırsız ve sorumsuzca kullanma hakkı yoktur. Mal ve mülk insanın elinde emanettir. Müslüman bir kişi
Allah’ın (c.c.) bu konuda koyduğu sınırları aşmaz.
Sosyal hayatın düzeni ve bireysel ilişkilerin önemli bir unsuru, ticari ve ekonomik
ilişkilerdir. Toplumsal hayatta güven ve istikrar oluşturmak için kurallara ihtiyaç vardır.
Allah’a(c.c.) iman eden bir Müslüman, iktisadi konularda da dünya ve ahiret dengesini korumalıdır. Allah’ın(c.c) verdiği emaneti sorumsuzca kullanmamalıdır. Harcamalarında
bencil olmamalı ve israf etmemelidir. Allah’ın(c.c.) emrettiği ahlaki sınırlar içinde ekonomik
ilişkilerini yürütmelidir.
İslam ahlakı, ekonomik işlerimizde öncelikle helal kazanç olması gerektiğini vurgular. Kul hakkını gözetmek, infak etmek (zekât ve sadaka vermek), paylaşmak, işçinin işini
güzel yapması, işverenin de işçiye haksızlık etmemesi İslam’ın ekonomik ilişkilere koyduğu
sınırlardır. Sosyal denge ve adalet bu sınırlar gözetilirse sağlanır. Aksi halde toplumda güvensizlik oluşur, gelir ve servet dengesi sağlanamaz.
İslam’ın ekonomik ilişkilerimizde önem verdiği bir diğer temel konu kanaatkâr
olmaktır. Müslüman kişi dünyanın geçici bir hayat olduğunu unutmamalı, daha fazla mal
için helal sınırları terk etmemelidir.
İslam ekonomisinin temellerinden biri de Müslüman kişinin cömert olmasıdır.
Cömertlik eldeki maddi ve manevi imkânları hiçbir karşılık beklemeden gönüllü olarak
paylaşmaktır. Cömert olmak Müslümanı cimrilikten korur. İsar, Müslüman kardeşini
kendine tercih etmek, önceliği Müslüman kardeşine vermek demektir.

38

TEMEL DİNÎ BİLGİLER

İSLAM VE EKONOMİK HAYAT

Müslüman tasarruf sahibi olmalı; ne saçıp savurmalı ne de cimri olmalıdır. İslam
ekonomisinin ahlaki temellerinden biri de paylaşmaktır. Müslüman her davranışında
Allah’ın(c.c.) onu gördüğü bilinciyle hareket etmeli, işini güzel yapmalıdır.
İslam ahlakı hayatımızın tüm alanlarında bizden doğru, dürüst, güvenilir, adil ve yardımsever olmamızı ister.
2. Helal Kazancın Önemi
“Hiç kimse elinin emeğinden daha hayırlı bir şey yemiş değildir.” (Buhari, Büyu’, 15)
İslam dininin amacı insanın
dünyada ve ahirette mutlu olmasını
sağlamaktır. Bunun gerçekleşmesi
için de hayatımıza bazı düzenlemeler getirir. İslam, yemek, içmek,
giyinmek, eğlenmek, çalışma, kazanç elde etme, aile ilişkileri, sosyal ve ekonomik hayatımızda bazı
kurallar koyar. Helal kazançta bunlardan biridir.
İslam’da mal ve mülk edinme tıpkı ilim gibi gereklidir. Çünkü
kişinin kimseye muhtaç olmadan
hayatını sürdürebilmesi, ailesinin nafakasını sağlayabilmesi ve toplumların ayakta
durması için meşru yollardan çalışıp helal kazanç elde etmesi gerekir. Helal kazanç, İslam
dininin belirlediği sınırlar içinde elde edilen rızıktır. İslam dininde haksız kazanç olan;
hırsızlık, gasp, tefecilik, faiz, hile, kumar ve rüşvet yasaklanmıştır.
İslam dininde kişinin kendi emeğiyle kazandığı mal övülürken hibe, miras, zekat ve
nafaka yoluyla mal edinmesi de helal görülmüştür.
Ey insanlar! Yeryüzündeki şeylerin helal ve temiz olanlarından yiyin! Şeytanın izinden
yürümeyin. Çünkü o sizin apaçık düşmanınızdır.”( Bakara suresi, 169. ayet)
Peygamber Efendimize(s.a.v.) en temiz kazancın ne olduğu sorulduğunda şöyle cevap vermiştir: “Kişinin kendi elinin emeği, bir de dürüst ticaretin kazancı.” (Müsned, IV,
141) Çalışma deyince aklımıza sadece bağ, bahçe ve tarlada çalışma değil gerek
bedenen gerekse zihnen her türlü emek ve çalışma gelmelidir.
Müslüman kişi kazancının helal olması için Allah’ın(c.c.) yasakladığı şeylerden uzak
durmalıdır. Rızkımızın helal ve temiz olmasına özen göstermeliyiz. Kul hakkını gözetmeliyiz. Hırs ve açgözlülükle kazanç elde ederek harama bulaşmamalıyız. Haram kazanç, günaha, sıkıntıya, darlığa sebep olur ve cehenneme götürür. Helal kazanç ise ibadet olduğu
gibi, rızkın genişlemesine, bolluğa sebep olur ve cennete götürür.

39

TEMEL DİNÎ BİLGİLER

İSLAMVE
VEEKONOMİK
EKONOMİKHAYAT
HAYAT
İSLAM

3. İnfak Kültürü
“Müminler, gayba iman ederler, namazlarını en güzel biçimde kılarlar ve
kendilerine rızık olarak verdiğimiz şeylerden infak eder.” ( Bakara suresi, 3. ayet)
İnfak, Allah’ın(c.c.) hoşnutluğunu kazanmak için kişinin kendi
malından harcaması, ihtiyaç sahiplerine maddi yardım etmesi demektir. İnfak, zekât ve gönüllü olarak
yapılan her türlü sadakayı ve hayrı
kapsar. İnfak, maddi ve manevi pek
çok yardımı içerir. Zekât, sadaka,
fidye ve fitre vermek, ilim öğretmek
bunlardan başlıca olanlarıdır.
Müslüman bir kişi sahip olduğu mal ve mülkün gerçek sahibinin Allah(c.c)olduğunu unutmamalıdır. O’nun emanet verdiği bu servetten infak etmesi gereklidir.. İnfak etmek
Müslüman olmanın gereğidir. İnfak zenginle yoksul arasında dengeyi sağlar. Zenginle fakir
arasında sevgi ve kardeşlik bağlarını güçlendirir. Toplumda zenginlere karşı kin ve haset
oluşmasını engeller. Zenginlerin cimri ve bencil olmasının önüne geçer.
İnfak ederken gösterişten uzak sadece Allah(c.c.)rızası için yapmalıyız. İnfakta bulunduğumuz kişinin onurunu zedeleyecek bir davranışta bulunmamalıyız. Yardımı gösteriş
için yapan veya yaptığı iyiliği başa kakan kişinin yaptığı iyilikler boşa gider.
Kur’an-ı Kerim’de iyiliklerin sevabı bire on olarak söylenirken Allah(c.c.)yolunda infak etmenin sevabını bire yedi yüz olduğu söylenir. “Mallarını Allah yolunda harcayanların örneği, her başağında yüz tanenin bulunduğu yedi adet başak çıkaran bir tohum
tanesi gibidir…” (Bakara suresi, 261. ayet)
İnfak eden kişi malının azalacağı korkusu içinde olmamalıdır. İnfak ettikçe malın
bereketleneceği unutulmamalıdır.
Peygamberimiz(s.a.v.) cömert ve yardımsever bir insandı. Yaptığı güzel
davranışlarla bizlere örnek olur. Hz. Muhammed(s.a.v.), müslüman olsun veya olmasın
ihtiyaç sahibi herkese yardım etmiş, zekât mallarını ihtiyaç sahipleri arasında
paylaştırmıştır. Kendine gelen hediyeleri sahabiye hediye etmiştir. Sahabiler ise en
sıkıntılı dönemlerde birbirlerine yardım etmişlerdir. Hz. Ömer(r.a.)* ve Hz. Osman(r.a.)
mallarını Allah(c.c.) yolunda infak etmiş, bağışlamışlardır.

40

(r.a): ‘‘Radiyallahû anhû’’: Allah’ın(c.c) rahmeti onun üzerine olsun anlamına gelir. Sahabelerin ismi
anıldığında söylenir.

TEMEL DİNÎ BİLGİLER

İSLAM VE EKONOMİK HAYAT

İnfak kültürü Peygamber Efendimizle (s.a.v.) başlayarak farklı dönemlerde farklı
toplumlarda çeşitlenerek devam etmiştir. Müslüman toplumlarda infak ve yardımlaşma
kültürünü en iyi temsil eden vakıflardır. Bu vakıflar sayesinde imarethaneler,
şifahaneler,
medreseler
ve
misafirhaneler gibi kurumlarla topluma fayda
sağlanmıştır. Vakıfların günümüzde de toplumsal dengenin ve bütünleşmenin
sağlanmasında büyük katkıları vardır.
4. Karz-ı Hasen
“Eğer Allah’ın rızası için karzıhasende bulunursanız, Allah onu (malı) kat kat
artırır ve sizi bağışlar.”
( Teğâbun suresi, 17. ayet)
Karz-ı hasen, hiçbir kişisel çıkar ve kazanç gözetmeksizin sırf Allah(c.c.) rızası için
ihtiyaç sahibine verilen borca denir. Borcu olan kişi borcunu öderken faiz ödemez. Yapılan
yardımda Allah rızası ön planda tutulur. Karz-ı hasen Allah’a(c.c) ödünç vermek anlamına
da gelir. Karz-ı hasen Müslüman bir kişinin sorumluluklarından biridir.
İslam dininin emirlerinden biri de Müslümanların kendi aralarında karşılıklı dayanışma
ve yardımlaşmalarıdır. Buna göre İslam’da zengin kişilerin ihtiyaç sahiplerine borç vermesi
teşvik edilmiştir. Borç veren kişi isterse alacağını almayabilir. Kur’an-ı Kerim’de şöyle
buyrulur: “Sadaka veren erkekler ve sadaka veren kadınlar ve Allah’a (O’nun muhtaç
kullarına) güzel bir ödünç verenlere bu fazlasıyla ödenecektir. Onlar için değerli bir
ödül vardır.” (Hadid suresi, 18. ayet)
Borçlanmanın da bazı kuralları vardır. Mecbur kalmadıkça borçlanmamak en iyisidir.
Nitekim Peygamber Efendimiz(s.a.v.) şöyle dua etmiştir: “ Ya Rab! Günahtan ve borçtan
sana sığınırım.” (Buhari, İstikraz, 2) Borçlunun ve borç verenin haklarının korunması
için Allah(c.c.) şöyle buyurmuştur: “Ey iman edenler! Belli bir süre için birbirinize
borçlandığınız zaman bunu yazın…” ( Bakara suresi, 282. ayet)
Borçlu olan borcunu zamanında ödemesi gerekir. İmkânı olduğu halde borcunu
ödememesi dine göre uygun bir davranış değildir. Borç veren de borçluya karşı haksızlık
etmemesi ve ona zaman vermesi gerekir. Eğer borç verenin maddi durumu iyi ise Kur’an-ı
Kerim’de de buyrulduğu gibi borcunu bağışlaması en güzelidir.

41

TEMEL DİNÎ BİLGİLER

İSLAMVE
VEEKONOMİK
EKONOMİKHAYAT
HAYAT
İSLAM

5. Kul Hakkı
Kul hakkı, insanların birbiri ile olan münasebetlerinden doğan hak ve sorumluluklarıdır.
İslam dininde kul hakkına girmek veya kul hakkı yemek haramdır. Kul hakkı, maddi ve
manevi davranışlarımızı kapsar. Dedikodu etmek kul hakkı olduğu gibi hırsızlık yapmak da
kul hakkına girer. Allah’ın(c.c.) huzuruna kul hakkı olmadan çıkmamız gerekir.
Kul hakkı, birinin malını haksız yollarla yemek, haksızlık etmek, maddi ve manevi
açıdan birini zarara uğratmak demektir. Kur’an-ı Kerim’de şöyle buyrulur: “Ölçüde
ve tartıda hile yapanların vay haline! Onlar insanlardan (bir şey) ölçüp aldıkları
zaman tam ölçerler. Fakat kendileri onlara bir şey ölçüp yahut tartıp verdikleri
zaman eksik ölçüp tartarlar.” (Mutaffifîn suresi, 1-3 ayetler) Müslüman bir kişi
yaptıklarının hesabını vereceğini düşünerek hareket etmeli, kul hakkına girmemelidir.
Ahirete kul hakkıyla gitmemelidir.
Kul hakkına girmemek için hayatımızın her anında dikkatli olmamız gerekir.
Dedikodu yapmak, alay etmek, izinsiz bir yere girmek, özel hayatı araştırmak, sırları ifşa
etmek, ticarette haksız kazanç elde etmek, kopya çekmek ve trafik kurallarına uymamak
bunlardan bazılarıdır.

Kul hakkı sadece kişiler arasında
olmaz, Müslüman bir kişinin devletine
karşı da sorumlulukları ve uyması gereken
kurallar vardır. Kamu düzenine uymak, vergi
vermek, askere gitmek bunlardan bazılarıdır.
Toplumsal kurallara uymazsak toplumda
yaşayan herkesin hakkına girmiş oluruz.
Sağlıklı ve huzurlu bir toplum için devlete karşı
sorumluluklarımızı yerine getirmemiz gerekir.
Müslümanlar kul hakkına karşı duyarlı
olması gerekir. Kul hakkına girdiysek maddimanevi zararı karşıladıktan sonra kişi veya
kişilerden özür dileyip helalleşmeli ve tövbe
etmeliyiz. Allah’a(c.c.) iman eden bir kişi
yaptıklarının hesabını ahirette vereceğini
unutmamalıdır.

42

TEMEL DİNÎ BİLGİLER

İSLAM VE EKONOMİK HAYAT

6. İşçi ve İşveren Hakkı
İslam dini, toplumda yaşayan
insanlar arasındaki adaleti sağlamak
için maddi, manevi haklar ve
sorumluluklar belirlemiştir. Bu haklar
ve sorumluluklar karşılıklıdır.
Toplumda yaşayan insanlar
arasında bir iş bölümü vardır. Bu iş
bölümünden işçi ve işveren hakları
ortaya çıkar. İşçi ve işveren ilişkisi her
şeyden önce insani bir ilişkidir. İslam
dini, işçi ve işveren ilişkisini sağlam bir
ahlaki temel üzerine kurmuştur. İnsani
İşçi ve işveren ilişkisi insani bir ilişkidir.
ve adil bir ilişki kurulması ve sürdürülmesi
Müslümanın görevlerindendir.
İşverenin hak ve sorumlulukları: İşçinin ücretini önceden belirler, bunu zamanında
ve tam olarak öder. Peygamber Efendimiz(s.a.v.) bu konunun önemini şöyle ifade eder:
“İşçiye ücretini alın teri kurumadan ödeyiniz.” (İbn Mace, Rühûn, 4)
İşveren işçiye iyi davranmalıdır. İşveren işçinin özgürlüğünü kısıtlayacak ve sağlığını
tehlikeye atacak bir davranışta bulunmamalıdır. Peygamber Efendimiz(s.a.v.) işçileri işaret
ederek şöyle buyurur: “Onlar sizin kardeşleriniz olup Allah onları sizin sorumluluğunuz
altında kılmıştır. Böyle bir din kardeşi eli altında bulunan kimse, ona yediğinden yedirsin
giydiğinden giydirsin. Onlara güçlerinin yetmeyeceği işleri yüklemeyiniz. Şayet yüklerseniz
onlara yardımcı olunuz.” ( Buhari, Itk, 16)
İşveren, işyerinin güvenliğini sağlamak zorundadır. İşçilerin hayatını tehlikeye
atacak bir durum olmamalıdır. Günümüzde işyeri kaynaklı kazalar olmaktadır. İşveren,
işçinin iş güvenliğini düşünerek iş ortamını güvenli hale getirmelidir. İşçilerin çalışma
saatinden fazla çalıştırılması veya zorla alıkonulması da dinî açıdan kul hakkı olduğu gibi
hukuken suçtur.
İşverenin bir diğer sorumluluğu, işi ehline vermesidir. Eğer işveren devlet kurumu
veya vakıf ise bu daha önemli bir hale gelir.
İşçinin hak ve sorumlulukları: İşçi kendisine emanet edilen işi gerektiği şekilde
yapmalıdır. Müslüman bir kişi işini yaparken özen göstermelidir. Peygamber
Efendimiz(s.a.v.) şöyle buyurur: “Allah, kul bir iş yapacağı
zaman onu sağlam yapmasını ister.” (Taberânî, Mu’cemü’l Kebir, XXIV, 306)
Ücret, işçinin en temel hakkıdır. İşçi yaptığı iş
karşılığında
alın
terinin
karşılığını
alması
sağlanmalıdır.
İşçi
kendisine emanet edilen
eşyaları korumalı, zarar vermemelidir. Müslümanın
en önemli özelliğinin emanete riayet eden kişi olduğu
unutulmamalıdır.
İşçi, meşru ihtiyaçları hariç iş saatlerinde çalışmalıdır.
İşvereni zarara sokacak başka bir işle meşgul
olmamalıdır.
İşveren ve işçi birbirlerinin çaresizliğinden yararlanmamalıdır. Birbirlerinin haklarını
savunmalı ve adaletli davranmalıdır.

43

TEMEL DİNÎ BİLGİLER

İSLAMVE
VEEKONOMİK
EKONOMİKHAYAT
HAYAT
İSLAM

7. İslam’ın Mülkiyet Anlayışı

İslam dininde mal ve mülk edinme helal yollardan olmalıdır. Müslümanın varlıklı
olması zaruridir çünkü mülk, bireyi ve toplumu ayakta tutan önemli bir unsurdur.
İslam dini, mülk edinme ile ilgili kuralları belirlemiştir. Buna göre bireye (özel)
mülkiyet hakkı verilmiştir. Mülk edinme insanın fıtratında vardır. Kur’an-ı Kerim’de şöyle
buyrulur: “Kadınlara, oğullara, yığın yığın biriktirilmiş altın ve gümüşe, salma güzel
atlara, (deve, sığır, koyun, keçi gibi) hayvanlara, ekinlere karşı aşırı sevgi beslemek
insanlara güzel gösterilmiştir.” (Al-i İmran suresi, 14. ayet)
Mal ve mülk edinme konusunda insanlar arasında farklılıklar vardır. Kur’an-ı
Kerim'de bu konudaki fark şöyle ifade edilir: “Allah rızık hususunda kiminizi
kiminizden üstün kıldı.” (Nahl suresi, 71. ayet) Bu farklılık insanların kabiliyet, çalışma
ve gayretlerindeki farklılıklardan oluşmaktadır.
İslam dini açısından ticaret ve miras yoluyla mülk edinmemiz helaldir. Hırsızlık,
tefecilik, kumar, faiz ve rüşvet gibi yollardan mülk edinmek İslam dininde haramdır. Mülk
edinmek haktır fakat bu mülkü savurmak veya israf etmek haramdır.
8. Ekonomik Hayatı Olumsuz Etkileyen Uygulamalar

Rüşvet
Faiz

Hileli Satışlar

44

Yapay Olarak
Fiyatlarla
Oynama

Karaborsacılık

TEMEL DİNÎ BİLGİLER

İSLAM VE EKONOMİK HAYAT

8.1. Faiz
Faiz sözlükte artmak, çoğalmak,
fazlalaşmak anlamlarına gelir. Faizin
Arapça karşılığı riba’dır. Terim anlamı
olarak faiz, borç verilen parayı veya
malı fazlasıyla geri almak, paradan
para kazanmaktır.
Faiz, haksız kazanç yollarından
biri olduğu için İslam dininde şiddetli
bir şekilde haram kılınmıştır. Faizin
alışveriş veya bir ticaret olmadığı da
açıkça söylenmiştir. “Faiz yiyenler (kabirlerinden) şeytan çarpmış kimselerin cinnet
nöbetinden kaktığı gibi kalkarlar. Bu hal onların ‘Alım satım tıpkı faiz gibidir’ demeleri
yüzündendir. Hâlbuki Allah, alım satımı helal, faizi haram kılmıştır. Bundan sonra
kime Rabbinden bir öğüt gelir de faizden vazgeçerse geçmişte olan kendisinindir ve
artık onun işi Allah’a kalmıştır. Kim tekrar faize dönerse işte onlar cehennemliktir;
Orada devamlı kalırlar.” (Bakara suresi, 275. ayet)
İslam dininde faizin haram kılınmasının birçok hikmeti vardır. Faiz dünya ve ahiret
hayatımızı olumsuz bir şekilde etkiler. Faiz, malımızın bereketsizliğine neden olur. Sadaka
veya infak ise bereketlenmesine yol açar. İnfak etmek sosyal adaleti ve refahı artırır.Allah(c.c.)
şöyle buyurur: “Allah faizi tüketir (faiz karışan malın bereketini giderir) sadakaları ise
bereketlendirir. Allah küfürde ve günahta ısrar eden hiç kimseyi sevmez.” (Bakara
suresi, 276. ayet) Hz. Peygamberimiz(s.a.v) faiz konusunda şöyle buyurur: “Faizcilikle
zenginleşen kişinin sonu mutlaka fakirliktir.” (İbn Mace, Ticaret, 58)
Faiz, varlıklı insanların ihtiyaç sahiplerini sömürmesine yol açar. Sermayenin belli
kişilerde birikip sınıf farklılıklarına ve gelir dağılımının farklılığa neden olur. Faiz, toplumsal
ilişkileri olumsuz etkiler ve toplumda sosyal dengenin bozulmasına yol açar.
İslam ekonomisinin en önemli unsuru faiz yasağıdır. İslam’a göre paranın üretim
dışında tutulması uygun değildir. Üretime katmadan veya risk ve zarara katlanmadan
para üzerinden para kazanmak haram kılınmıştır.

Müslüman bir kişi dünya ve ahiret
hayatını düşünerek hareket etmeli,
dünyanın bir imtihan yeri olduğunu
unutmamalıdır. Allah’ın(c.c.) koyduğu
emir ve yasaklara uymalıdır.

45

TEMEL DİNÎ BİLGİLER

İSLAMVE
VEEKONOMİK
EKONOMİKHAYAT
HAYAT
İSLAM

8.2. Rüşvet
Rüşvet, haksız bir fayda elde
etmek için verilen ücret anlamına
gelmektedir. Rüşvet, haksız bir kazanç
olduğu gibi ekonomik hayatımızı da
olumsuz etkiler.
Allah(c.c.) rüşvet konusunda
şöyle buyurur: “ Mallarınızı aranızda
haksız yollarla yemeyin. İnsanların
mallarından bir kısmını bile bile
haram yollarla yemek için o
mallardan (rüşvet) vermeyin.” (Bakara suresi, 188. ayet) Peygamberimiz(s.a.v.) de
“ Allah’ın laneti, rüşvet verenin ve rüşvet alanın üzerinedir.” (İbn Mace, Ahkam, 2) buyurarak
konunun önemini ifade eder.
Peygamberimiz(s.a.v.) tarafından vergi memuru olarak Hayber’e görevlendirilen
Abdullah bin(r.a.) Revaha’ya, yahudiler vergiyi az alması için kadınların ziynet eşyalarını
rüşvet olarak teklif ettiler. Bu durumda Abdullah bin Revaha(r.a.) “teklif ettiğin şey
rüşvettir, biz onu yemeyiz.” diyerek rüşvet karşısında bir Müslümanın tavrının nasıl olması
gerektiğini bizlere göstermiştir.
İslam dininde rüşvet almak ve vermek yasaktır çünkü rüşvet, haklıyı haksız, haksızı
da haklı yaparak adaletin ortaya çıkmasına engel olur. Devletin görevlisine verilen hediyeler
rüşvettir. Kamu görevlisinin rüşvet alması, işini ve yetkisini kötüye kullanmasına yol açar.
Rüşvet kişiler için olduğu kadar toplumlar için de kötüdür. Rüşvetin yaygın olduğu
yerde, haksızlık çoğalır. Toplumda emniyet ve güven ortamı olmaz. Sosyal düzen bozulur.
Rüşvet, 5237 sayılı Türk Ceza Kanunu’na göre de yasaklanmış, 4 yıldan 12 yıla kadar
hapis cezasına hükmedilmiştir.
8.3. Hileli Satışlar

Hileli satış, ticarette bir kişinin kendi
menfaatini düşünerek karşı tarafı aldatması demektir. Alışverişte hile yapmak ekonomik
hayatı olumsuz etkiler. Hileli satış,
yalan söylemek, tartıyı tam ölçmemek,
mal veya üründeki kusuru gizlemektir.
İnsanlar böyle bir alışverişte mağdur
duruma düşer. Hileli satış yapan kişi
haksız kazanç sağlar. Bu İslam’da
yasaklanmıştır.
İslam dini, Müslümanların haksızlık
yapmamalarını ve adaleti ayakta
tutmalarını emreder.
Aldatmamak
veya hileli satış yapmamak İslam’ın
emirlerindendir. Kur’an-ı Kerim’de
ticaret ile ilgili ayette şöyle buyrulur:

46

TEMEL DİNÎ BİLGİLER

İSLAM VE EKONOMİK HAYAT

“Malları aranızda haksız yollarla yemeyin…” (Nisa suresi, 29. ayet) Allah(c.c.),
alışverişi hile veya aldatma ile değil adaletle ve doğrulukla yapılmasını emreder. Kişi, hileli
satış yaparken insanlara yalan söyler. Bu durum toplumda güven ve huzuru yok eder.
Allah(c.c.), alışverişte “ölçüyü ve tartıyı tam yapmamızı” emreder. Ölçü ve tartıyla
oynayanları ise Allah(c.c.) şöyle uyarır: “Eksik ölçüp tartanların vay haline ki onlar,
insanlardan ölçerek aldıklarında tam alırlar, kendileri onlara (satarken) ölçtüklerinde
veya tarttıklarında eksiltirler. Oysa ki onlar, o büyük günde diriltileceklerini sanmıyorlar
mı?” (Mutaffifîn suresi, 1-5 ayetler
İslam dini iktisadi hayatı hak, adalet, dürüstlük ve kalite üzerine kurulmasını emreder.
Ayıplı bir ürünü sağlammış gibi satmak, bozuk bir aracın veya aletin kusurunu gizleyerek
satmak veya ihaleye fesat karıştırmak haramdır.
“ Bizi aldatan bizden değildir.”

(Müslim, İman, 164)

Hileli satışlar arasında günümüzde sıkça karşılaşılan bir durum da ihaleye fesat
karıştırmaktır. İhaleye fesat karıştırmak tarafgir davranarak bir tarafı bilgilendirip diğer
tarafı bilgilendirmemek, bir tarafın hak etmediği kazancı elde etmesini sağlamak ve
diğerlerine haksızlık yapmaktır. İhalede herkese eşit davranmalı, haksızlığa yol açacak
bir davranışta bulunmamalıdır. Hileli satış yaparak haksız kazanç sağlamak ekonomik
hayatı olumsuz etkileyen bir durumdur.
‘‘Alışveriş yapanlar, eğer dürüst davranırlar ve malın kusurunu açıkça söylerlerse,
alışverişleri bereketlenir. Fakat kusuru gizler ve yalan söylerlerse, yaptıkları alışverişin
bereketi gider.”
(Ebu Davud, Büyû, 51)
Herhangi bir kişinin veya kurumun gizli bilgilerini elde ederek bundan kazanç
sağlamak haramdır. Böyle bir davranış Müslüman bir kişiye yakışmaz. Güven duygusunu
zedelemiş ve emanete ihanet etmiş olur.
8.4. Yapay Olarak Fiyatlarla Oynamak
Her ürünün piyasada bir değeri
ve bu değere göre oluşan bir fiyatı vardır.
Bu fiyatın, ürünün değerini tam olarak
karşılaması adaletin bir gereğidir. Fiyat ve
değer ilişkisini bozarak birtakım faydalar
elde etmek için ürünün fiyatını haksız
bir şekilde yükseltmek veya düşürmek
yapay olarak fiyatlarla oynamak demektir.
Eğer hile yaparak ürüne bu şekilde fazla
fiyat verilirse bu haksız kazanç olur.
Kur’an-ı Kerim’de “Mallarınızı aranızda
haksız yollarla yemeyin.”(Nisa suresi,
29. ayet) buyrularak haksız kazanç
yasaklanmıştır.

47

TEMEL DİNÎ BİLGİLER

İSLAMVE
VEEKONOMİK
EKONOMİKHAYAT
HAYAT
İSLAM

Sahte haberlerle, bazı yerlere yol veya köprü geçecek diyerek o bölgedeki toprak
fiyatlarının artmasını sağlamak veya bazı bölgelerdeki toprak fiyatlarını düşürmek yapay
olarak fiyatlarla oynamadır. Bu durum bazı insanlara haksız kazanç sağlarken bazılarını da
haksız olarak zarara uğratacaktır.
Yapay olarak fiyatlarla oynayarak fiyat-değer ilişkisini bozmanın bir başka şekli de
piyasayı manipüle etmektir. Manipülasyon, oyun ve hileyle ya da yalan haberlerle piyasayı
kendi çıkarlarımız doğrultusunda yönlendirmeye denir. Yüksek kazanç sağlamak için
piyasayı manipüle ederek fiyatları düşürmek veya yükseltmek İslam dinine göre yasaktır,
kanunen de suçtur.
Ekonomik hayatı olumsuz etkileyen bu gibi durumlardan kendimizi koruduğumuz
gibi başkalarını da korumamız gerekir. Nitekim dinimiz “Kendin için istediğini başkası için
de istemedikçe iyi mümin olamazsın.“ (İbn Hanbel, V, 248) buyurarak nasıl davranmamız
gerektiğini bizlere göstermiştir.

8.5. Karaborsacılık
“Kim bir yiyecek maddesini kırk gün saklarsa o kişi Allah Teâlâ’dan uzaklaştığı gibi,
Allah Teâlâ da ondan uzaklaşır. Bir bölgenin insanları, aralarında aç bir kimse varken
sabahlarsa Allah Teâlâ’nın himayesi onlardan uzak olur.” (İbn Hanbel, II, 32.)
Karaborsacılık sözlükte istiflemek, saklamak ve depolamak anlamına gelir.
Arapça karşılığı “ihtikâr” demektir. Terim olarak karaborsacılık, ticari bir ürünü
pahalılaşma gayesiyle saklayıp piyasaya arzını geciktirmektir.
Peygamber Efendimiz(s.a.v.) ticaretin helal olduğunu karaborsacılık yapmanın ise
yasak olduğunu şöyle ifade etmiştir: “İnsanlara satmak üzere mal getiren rızıklandırılır,
malını stoklayıp karaborsaya düşüren lanetlenir.”
(İbn Mâce, Ticaret, 6)

Karaborsacılık, halkın ihtiyaç duyduğu
bir malı veya yiyecek ürünlerini piyasadan
satın alarak saklayıp pahalanmasını
bekleyerek ürünü pazara geç göndererek
halka zarar vermek demektir. Haksız kazanç
sağlaması nedeniyle karaborsacılık İslam
dininde kötü ve çirkin bir fiil olarak kabul
edilmiştir.

48

TEMEL DİNÎ BİLGİLER

İSLAM VE EKONOMİK HAYAT

Bir malı saklayarak veya depolayarak insanları zor duruma düşürmek veya toplumda
kıtlık çıkarmak ahlaki bir davranış değildir.
Ticaretle uğraşmak ve kâr elde etmek güzel bir davranışken, kârına kâr katmak
amacıyla karaborsacılık yapmak haksız kazançtır. Haksız kazanç ise haramdır.
Karaborsacılık başkalarına zulüm ve haksızlık yapmak nedeniyle haram kabul
edilir. Gıda, sağlık, inşaat, ulaşım, iletişim sektörlerinde insanlara zarar vermek, fırsatçılık
yapmak zulümdür. Zulüm ise haramdır.
Bu dünyanın geçici ve imtihan yeri olduğunu unutarak ve daha çok kazanma hırsıyla
Allah’ın koyduğu sınırları aşması bir Müslüman için çok acı bir durumdur. Bir Müslüman
hırslarını yenerek İslam’ın koyduğu ilkeler doğrultusunda ticaret yapmalı. Dünyasını
ahiretine değişmemelidir.
NELER ÖĞRENDİK?
İslam Ekonomisinin Ahlaki Temellerini Öğrendik: Allah’a(c.c.) iman eden bir
Müslüman iktisadi konularda da dünya ve ahiret dengesini korumalıdır. Allah’ın(c.c.) verdiği
emaneti sorumsuzca kullanmamalıdır.
Allah’ın(c.c.) emrettiği ahlaki sınırlar içinde ekonomik ilişkilerini yürütmelidir. İslam
ahlakı ekonomik işlerimizde öncelikle helal kazanç olması gerektiğini vurgular. Kul hakkını
gözetmek, infak etmek (zekat ve sadaka vermek), paylaşmak, işçinin işini güzel yapması,
işverenin de işçiye haksızlık etmemesi İslam’ın ekonomik ilişkilere koyduğu sınırlardır.
Müslüman kanaatkârve cömert olmalıdır. Müslüman tasarruf sahibi olmalı; ne
saçıp savurmalı ne de cimri olmalıdır. İslam ekonomisinin ahlaki temellerinden biri de
paylaşmaktır. Müslüman her davranışında Allah’ın(c.c.) onu gördüğünü bilinciyle hareket
etmeli işini güzel yapmalıdır.
Helal Kazancın Önemini Öğrendik: İslam’da mal ve mülk edinme tıpkı ilim gibi
gereklidir çünkü kişinin kimseye muhtaç olmadan hayatını sürdürebilmesi, ailesinin
nafakasını sağlayabilmesi ve toplumların ayakta durması için meşru yollardan çalışıp helal
kazanç elde etmesi gerekir. Helal kazanç İslam dininin belirlediği sınırlar içinde elde edilen
rızıktır. İslam dininde haksız kazanç olan; hırsızlık, gasp, tefecilik, faiz, hile, kumar ve rüşvet
yasaklanmıştır.
İslam dininde kişinin kendi emeğiyle kazandığı övülürken hibe, miras, zekât ve
nafaka yoluyla mal edinme helal görülmüştür.
İnfak Kültürünü Öğrendik: İnfak, Allah’ın(c.c.) hoşnutluğunu kazanmak için kişinin
kendi malından harcaması ve ihtiyaç sahiplerine yardım etmesi demektir. İnfak, zekât ve
gönüllü olarak yapılan her türlü sadakayı ve hayrı kapsar. İnfak maddi ve manevi pek çok
yardımı içerir. Zekât, sadaka, fidye, fitre ve ilim öğretmek bunlardan başlıcalarıdır.
Karz-ı Hasen’i Öğrendik: Karz-ı hasen, hiçbir kişisel çıkar ve kazanç gözetmeksizin
sırf Allah(c.c.) rızası için ihtiyaç sahibine verilen borca denir. Borcu olan kişi borcunu
öderken faiz ödemez. Yapılan yardımda Allah(c.c.) rızası ön planda tutulur.

49

TEMEL DİNÎ BİLGİLER

İSLAMVE
VEEKONOMİK
EKONOMİKHAYAT
HAYAT
İSLAM

Kul Hakkını Öğrendik: Kul hakkı, insanların birbiri ile olan münasebetlerinden doğan
hak ve sorumluluklarıdır. İslam dininde kul hakkına girmek veya kul hakkı yemek haramdır.
Kul hakkı, maddi ve manevi davranışlarımızı kapsar. Dedikodu etmek kul hakkı olduğu
gibi hırsızlık yapmak da kul hakkına girer. Allah’ın huzuruna kul hakkı olmadan çıkmamız
gerekir.
İşçi ve İşveren Hakkını Öğrendik: İslam dini, işçi ve işveren ilişkisini sağlam bir ahlaki
temel üzerine kurmuştur. İnsani ve adil bir ilişki kurulması ve sürdürülmesi Müslümanın
görevlerindendir. İşverenin hak ve sorumlulukları; işçinin ücretini önceden belirler, bunu
zamanında ve tam olarak öder. İşveren işçiye iyi davranmalıdır. İşveren işçinin özgürlüğünü
kısıtlayacak ve sağlığını tehlikeye atacak bir davranışta bulunmamalıdır. İşveren, işyerinin
güvenliğini sağlamak zorundadır. İşverenin bir diğer sorumluluğu, işi ehline vermesidir.
İşçinin hak ve sorumlulukları; işçi ona emanet edilen işi gerektiği şekilde yapmalıdır.
Ücret, işçinin en temel hakkıdır. İşçi yaptığı iş karşılığında alın terinin karşılığını alması
sağlanmalıdır. İşçi kendisine emanet edilen eşyaları korumalı, zarar vermemelidir. İşçi,
meşru ihtiyaçları hariç iş saatlerinde çalışmalıdır. İşvereni zarara sokacak başka bir işle
meşgul olmamalıdır.
İslam’ın Mülkiyet Anlayışını Öğrendik: İslam dinine göre mal ve mülk edinme helal
yollardan olmalıdır. Müslümanın varlıklı olması zaruridir çünkü mülk, bireyi ve toplumu
ayakta tutan önemli bir unsurdur. İslam dini, mülk edinme ile ilgili kuralları belirlemiştir.
Buna göre bireye (özel) mülkiyet hakkı verilmiştir.
İslam dini açısından ticaret ve miras yoluyla mülk edinmemiz helaldir. Hırsızlık,
tefecilik, kumar, faiz ve rüşvet gibi yollardan mülk edinmek İslam dininde haramdır. İslam
dininde mülk edinmek haktır fakat bu mülkü savurmak veya israf etmek haramdır.
Ekonomik Hayatı Olumsuz Etkileyen Uygulamaları Öğrendik
Faiz: Faiz, borç verilen parayı veya malı fazlasıyla geri almak, paradan para
kazanmaktır. Faiz, haksız kazanç yollarından biri olduğu için İslam dininde şiddetli bir
şekilde haram kılınmıştır. Faizin alışveriş veya bir ticaret olmadığı da açıkça söylenmiştir.
Rüşvet: Rüşvet, haksız bir fayda elde etmek için verilen ücret anlamına gelmektedir.
Rüşvet, haksız bir kazanç olduğu gibi ekonomik hayatımızı da olumsuz etkiler. İslam dininde
rüşvet almak ve vermek yasaktır çünkü rüşvet, haklıyı haksız, haksızı da haklı yaparak
adaletin ortaya çıkmasına engel olur.
Hileli Satışlar: Hileli satış, ticarette bir kişinin kendi menfaatini düşünerek karşı tarafı
aldatması demektir. Alışverişte hile yapmak ekonomik hayatı olumsuz etkiler. Hileli satış,
yalan söylemek, tartıyı tam ölçmemek, mal veya üründeki kusuru gizlemektir. İnsanlar
böyle bir alışverişte mağdur duruma düşer. Hileli satış yapan kişi haksız kazanç sağlar. Bu
İslam’da yasaklanmıştır.

50

TEMEL DİNÎ BİLGİLER

İSLAM VE EKONOMİK HAYAT

Yapay Olarak Fiyatlarla Oynama: Fiyat ve değer ilişkisini bozarak birtakım faydalar
elde etmek için ürünün fiyatını haksız bir şekilde yükseltmek veya düşürmek yapay olarak
fiyatlarla oynamak demektir. Eğer hile yaparak ürüne bu şekilde fazla fiyat verilirse bu
haksız kazanç olur.
Karaborsacılık: Halkın ihtiyaç duyduğu bir malı veya yiyecek ürünlerini piyasadan
satın alarak saklayıp pahalanmasını beklemek ve ürünü pazara geç göndererek halka
zarar vermek demektir. Haksız kazanç sağlaması nedeniyle karaborsacılık İslam dininde
kötü ve çirkin bir fiil olarak kabul edilmiştir.
Karaborsacılık başkalarına zulüm ve haksızlık yapmak nedeniyle haram kabul edilir.
Gıda, sağlık, inşaat, ulaşım, iletişim sektörlerinde de insanlara zarar vermek, fırsatçılık
yapmak zulümdür. Zulüm ise haramdır.
DEĞERLENDİRME SORULARI
1. “ Mallarınızı aranızda haksız yollarla yemeyin. İnsanların mallarından bir kısmını bile
bile haram yollarla yemek için o mallardan vermeyin.” (Bakara suresi, 188. ayet)
Aşağıdakilerden hangisi bu ayet kapsamında değerlendirilemez?
A)
B)
C)
D)

Faiz
Rüşvet
Karaborsacılık
Ticaret

2.
“Müslüman kardeşini kendine tercih etmek, fedakârlık yapmak” anlamına gelen
kavram aşağıdakilerden hangisidir?
A)
B)
C)
D)

Nafaka
İsar
Riba
Faiz

3. “Ticari bir ürünü pahalılaşma gayesiyle saklayıp piyasaya arzını geciktirmek,”
anlamına gelen kavram aşağıdakilerden hangisidir?
A)
B)
C)
D)

Faiz
İhtikâr
Hile
Karz-ı Hasen

51

TEMEL DİNÎ BİLGİLER

İSLAMVE
VEEKONOMİK
EKONOMİKHAYAT
HAYAT
İSLAM

4.
Aşağıdakilerden hangisi ekonomik hayatı olumsuz etkileyen bir uygulama
değildir?
A)
B)
C)
D)

Karz-ı Hasen
Karaborsacılık
Hileli satış
Faiz

5. İslam dinine göre mal ve mülk edinme helal yollardan olmalıdır. Buna göre
aşağıdakilerden hangisi helal olan yoldur?
A)
B)
C)
D)

Riba
Nifak
Miras
İhtikâr

6. “Sadaka veren erkekler ve sadaka veren kadınlar ve Allah’a (O’nun muhtaç kullarına)
güzel bir ödünç verenlere bu fazlasıyla ödenecektir. Onlar için değerli bir ödül vardır.” (Hadid
suresi, 18. ayet)
Yukarıda yer alan ayette yer alan “güzel bir ödünç” anlamına gelen kelime
aşağıdakilerden hangisidir?
A)
B)
C)
D)

İsar
Faiz
İhtikar
Karz-ı Hasen

7. “Kim bir yiyecek maddesini kırk gün saklarsa o kişi Allah Teâlâ’dan uzaklaştığı gibi, Allah
Teâlâ da ondan uzaklaşır. Bir bölgenin insanları, aralarında aç bir kimse varken sabahlarsa
Allah Teâlâ’nın himayesi onlardan uzak olur.” (İbn Hanbel, II, 32.)
Yukarıda yer alan hadiste Hz. Peygamberimiz(s.a.v.) hangi davranışın insanı
Allah’tan(c.c.) uzaklaştıracağını söylemektedir?
A)
B)
C)
D)

Karaborsacılık
Nifak
Faiz
Karz-ı Hasen

8. Aşağıdakilerden hangisi Peygamber Efendimizin(s.a.v.)“ Bizi aldatan bizden değildir.”
hadisinde belirtilen olumsuz davranışlardan biri değildir?
A)
B)
C)
D)

Fiyatları manipüle etmek
Miras almak
Tartıda eksik ölçmek
Piyasadaki malları stoklamak

52

TEMEL DİNÎ BİLGİLER

İSLAM VE EKONOMİK HAYAT

9.
Haksız bir menfaat ve çıkar sağlamak amacıyla verilen ücret veya bedel
anlamına gelen kavram aşağıdakilerden hangisidir?
A)
B)
C)
D)

Rüşvet
Hibe
İsar
Karz-ı Hasen

10.
Aşağıdakilerden hangisi işverenin hak ve sorumlulukları kapsamında
değerlendirilemez?
A)
B)
C)
D)

İşçinin ücretini önceden belirleyip ve zamanında ödemelidir.
İşyerinin güvenliğini sağlamalıdır.
İşi ehline vermelidir.
Emanet edilen işi gerektiği şekilde yapmalıdır.

53

TEMEL DİNÎ BİLGİLER

İSLAM VE HUKUK

3. ÜNİTE
İSLAM VE HUKUK

54

TEMEL DİNÎ BİLGİLER

İSLAM VE HUKUK

Hazırlık Soruları
1. İslam hukuku hakkında neler biliyorsunuz?
2. İslam hukuku alanında çalışmalar yapmış âlimleri tanıyor musunuz?
3. Farz, vacip, haram, mekruh kavramlarının anlamlarını biliyor musunuz?

Kazanımlar
Bu ünite sonunda;
1. İslam hukukunu ve temel özelliklerini öğreneceksiniz.
2. İslam hukukunun temel ilkelerini bileceksiniz.
3. İslam hukukunun kaynaklarını açıklayabileceksiniz.
4. Hukuk ile ahlak arasındaki ilişkiyi analiz edebileceksiniz.

Anahtar Kavramlar
Teklif

Fıkıh

Hukuk

Adalet

Hikmet

Ahlak

Had

Ceza

Edille-i şeriyye

Mükellef

Fıkıh Usulü

55

TEMEL DİNÎ BİLGİLER

İSLAM VE HUKUK

1. İslam Hukuku ve Mahiyeti
İnsan toplumsal bir varlıktır. Diğer insanlarla birlikte yaşaması doğuştan getirdiği
bir özelliğidir. İnsanın yaşaması için birçok şeye ihtiyacı vardır. İnsanın bütün ihtiyaçlarını
yalnız başına karşılaması mümkün değildir. İnsanın diğer insanlarla ilişkilerini düzenleyen
olguya toplumsal düzen denir.
Toplumsal düzen insanların sadece bir araya gelmeleri ile kendiliğinden oluşan bir
yapı değildir. Toplumsal düzende insanların ihtiyaçlarının adaletli bir şekilde karşılanması
gerekir. Bunun için de toplumsal yaşamı düzenleyen kurallar olmalıdır. Bu kuralların
belirlenmesinde din, ahlak, hukuk, örf ve adetlerin etkisi vardır.
Toplumsal düzen içinde insanın hak ve yükümlülüklerinin sağlanmasında, insanların
toplumsal ihtiyaçlarının karşılanmasında ve adaletin gerçekleştirilmesinde hukuk sisteminin
önemi büyüktür.
Bireysel ve toplumsal yaşama ilişkin düzenleyici kurallar bütününü ifade etmek için
İslam’da fıkıh terimi kullanılır. Fıkıh, insanın kendisine, çevresine ve Allah’a(c.c.) karşı olan
davranışlarının yanı sıra, toplumsal ilişkileri de düzenleyen ve kendine özgü bir sistematiği
bulunan bir hukuk düzeni niteliğindedir.
Fıkıh kelimesi sözlükte “Bir şeyi bilmek, iyi ve tam anlamak, derinlemesine kavramak”
manasına gelir. Terim olarak ise “Kişinin günlük hayatında faydasına ve zararına olan şeyleri
bilmesi” şeklinde tanımlanmıştır.
Fıkıh kelimesi, İslam’ın ilk dönemlerinde sözlük anlamı ile kullanılmaya başlanmıştır.
Daha sonraları İslam toplumunda dinî bilginin alt dallarından bir ilim dalı olarak terim anlamı
hâlini almıştır. İslam hukuku şeklinde anılmaya başlaması ise, XIX. yüzyılın ikinci yarısına
rastlamaktadır.
Fıkıh ilmi ile uğraşan kişiye fakih denir. Fakih, Kur’an ve sünnet gibi delillerden dinî
hüküm ortaya koyabilme yeteneğine sahip kimsedir. Bu bağlamda fıkıh kavramı ile içtihat
kavramı; fakih ile de müçtehit kavramı aynı anlamlara gelmektedir. Peygamberimiz(s.a.v.)
de bir hadis-i şeriflerinde “Allah, kimin hakkında hayır dilerse onu dinde anlayış sahibi
(fakih) kılar.” buyurmuştur. (Buharî, İlim, 10.)

56

TEMEL DİNÎ BİLGİLER

İSLAM VE HUKUK

Hukuki meselelere ilişkin hüküm çıkarmak belli bir disiplini gerektirir. Müçtehit,
İslam’ın ana kaynakları olan Kur’an-ı Kerim ve Peygamber Efendimizin(s.a.v.) sünneti ile
bunlardan hüküm çıkarma prensiplerini kullanır. Müçtehidin bu gayreti Usûl-i fıkıh adı
verilen ilim dalının ortaya çıkmasına sebep olmuştur.
Fıkıh usulü, fıkıh ve usul kelimelerinden meydana gelen bir tamlamadır. Usul “asl”
kelimesinin çoğuludur. Temel, esas, kök ve dayanak anlamlarına gelir. Fıkıh ilminde kaide
ve delil anlamına gelir. Terim olarak fıkıh usulü, fakîh denilen fıkıh bilginlerinin pratik hukuki
meselelere ilişkin hüküm çıkarma yöntemlerini belirlemeyi hedefleyen bir ilim dalıdır .
Fıkıh usulü genelde, fıkhi hükümlerin delilleri, bu delillerden hüküm çıkarma ilke ve
metotlarından bahseder. Fıkıh ilmi ise fıkıh usulüyle elde edilen hükümleri konu edinir.
Örneğin; “Namazı kılın, zekatı hakkıyla verin...” (Bakara suresi, 43) ayeti, Kur’an-ı
Kerim’den bir delildir. Bu delilden “Emirler vücub (zorunluluk) ifade eder.” prensibi fıkıh
usulü ilkesidir. Bu ayetten, “namaz farzdır, zekat farzdır.” hükümlerini çıkarmak da fıkıh
olarak adlandırılır.
NOT: Günümüzde fıkıh usulü tabirinin karşılığı olarak İslâm Hukuk Felsefesi, İslâm
Hukuk Metodolojisi, İslâm Hukuk Usûlü, İslâm Teşri Usûlü, İslâm Hukuku Nazariyatı gibi
terimler kullanılmaktadır.
FIKIH İLMİNİN KONULARI

İBADETLER
Namaz
Oruç
Hac
Zekât

UKUBAT
(CEZALAR)

MÜNAKEHAT
(AİLE HUKUKU)

FERAİZ

MUAMELAT
(SOSYAL İLİŞKİLER)

Suçlar
ve
Cezaları

Evlenme
ve
Boşanma

Miras
ve
Vasiyet

Günlük hayatla ilgili
her türlü akitler

Fıkıh ilmi, insanların Allah’a (c.c.) karşı olan vazifelerini yerine getirmelerinde büyük
kolaylıklar sağlar. İnsanın dünya ve ahiret mutluluğu için kendi yararına ve zararına olan
durumları bilmesini sağlar. Ayrıca fıkıh ilmi insanlar arası ilişkilerin düzenlenmesine ve
toplum hayatında adaletin gerçekleşmesine katkılar sunar.
Fıkıh ve fıkıh usulü alanında öne çıkan ön önemli
isimlerden biri Hanefi mezhebinin kurucusu Ebu Hanife’dir.
O’nun bu konudaki görüş ve düşünceleri daha sonraları
öğrencileri tarafından sistemleştirilmiştir. Günümüzde de İslam
dünyasında pek çok Müslüman onun ilke ve prensiplerini kabul
etmiştir. İmam Şafii ise, fıkıh usulü alanında yazılan ilk eserin
sahibidir. “er-Risale” adlı bu eser günümüze de kadar gelmiş ve
Türkçe tercümesi yapılmıştır.
İslam hukukunun temel ilkeleri Kur’an-ı Kerim ve
Peygamberimizin (s.a.v.) sünnetinden çıkarılır. Bu iki kaynak
aynı zamanda bütün İslami ilimlerin de temel kaynaklarıdır.
İslam hukukunda hüküm çıkarılırken Yüce Allah’ın (c.c.) ve Hz.
Peygamber’in (s.a.v.) ortaya koyduğu ilkeler gözetilir.

57

TEMEL DİNÎ BİLGİLER

İSLAM VE HUKUK

Bu ilkelerden bazıları şunlardır: Tekliflerde kolaylık, helallerde genişlik, adaletin gözetilmesi,
suçun şahsiliği, suç ve ceza arasında doğru orantı ve kamu yararının gözetilmesidir.

2. İSLAM HUKUKUNUN TEMEL İLKELERİ

Tekliflerde
Kolaylık

Helallerde
Genişlik

Adaletin
Gözetilmesi

Suç ve Ceza Arasında
Doğru Orantı

Kamu Yararının
Gözetilmesi

Suçun
Şahsiliği

2.1. Tekliflerde Kolaylık
“Allah, bir kimseyi ancak gücünün yettiği şeyle mükellef kılar…”
(Bakara suresi, 286.ayet)
Teklif, Allah’ın(c.c.) kulunu bir işi yapma veya yapmama hususunda yükümlü tutması
anlamına gelir. Dinin emir ve yasakları karşısında sorumlu bulunan kişilere mükellef denir.
Bir kişinin teklife ehil sayılması için, akıl sağlığının yerinde olması ve buluğa ermesi gerekir.
Dolayısıyla akıl hastaları ile çocuklar mükellef sayılmaz.
Yüce Allah (c.c.) insanları güçleri oranında sorumlu kılmıştır. İnsanların güç
yetiremeyeceği emir ve yasaklarla onları mükellef tutmamıştır. Bu durum Kur’an-ı Kerim’de
Bakara suresinin 286.ayetinde şöyle geçmektedir; “Allah, bir kimseyi ancak gücünün
yettiği şeyle yükümlü kılar. Onun kazandığı iyilik kendi yararına, kötülük de kendi
zararınadır…” İnsanların güçleri aşan durumlarla sorumlu tutulmamaları, dinimizin
mükelleflere sağladığı kolaylık ilkesinin bir gereğidir. Yüce Allah (c.c.) bu konuda, Hac
suresi, 78. ayette şöyle buyurmuştur; “…Din hususunda sizin üzerinize hiçbir zorluk
yüklemedi…”
İslam dini, insanlara üstesinden gelemeyecekleri sorumlulukları yüklememiştir.
İnsanlara sorumlu oldukları emirleri yerine getirmek için ve yasaklara uymak için kolaylaştırıcı
birçok hükümler koymuştur. Örneğin, namaz kılmak için abdest almak şarttır. Ancak suyun
bulunmadığı durumlarda abdest yerine teyemmüm yapılır. Namazları ayakta kılamayanlar,
oturarak kılarlar. Ayrıca yolcu olanlar dört rekat olan namazlarını iki rekat olarak kılarlar.
Farz olan ramazan ayı orucunu, yolcu olanlar ve oruç tutamayacak durumda hasta olanlar
Ramazan ayından sonra tutamadıkları oruçlarını kaza ederler. Oruç tutamayacak kadar
yaşlı olanlar ve iyileşme umudu kalmayan hastalar ise oruç tutma yükümlülüğünden muaf
tutulurlar. Zengin olup da hacca gidemeyecek kadar hasta olanlar yerlerine başka birini
gönderebilirler.

58

TEMEL DİNÎ BİLGİLER

İSLAM VE HUKUK

Kim bu dini güçleştirirse din onu mağlup eder fakat siz kolaylaştırınız ve mutedil (orta yolu tutan) olunuz. 			
(Buharî, İman, 29.)

Kolaylaştırınız, zorlaştırmayınız, sevdiriniz, nefret ettirmeyiniz. (Buharî, İman, 12.)

Hz. Aişe Peygamberimiz için şöyle demiştir: “O, iki şey arasında muhayyer
(serbest) bırakıldığı zaman günah olmadığı sürece kolay olanı tercih ederdi.”
(Buharî, Edeb, 80.)
Mecelle-i Ahkam-ı Adliye adlı Osmanlı devletinde
hazırlanan hukuk esaslarını içeren kanun kitabında bu
konu ile ilgili prensiplerden bazıları şunlardır;
Meşakkat Teysiri Celbeder: Zorluk ve zahmet
kolaylaştırma sebebidir. Buna göre uygulaması
mükellef üzerinde büyük bir zorluk oluşturan hükümler
hafifletilerek mükellefin güç yetirebileceği hale getirilir.
Zaruretler, memnu olan şeyleri mübah kılar:
İşlenmesi yasaklanmış olan bazı şeyler zaruret hali söz
konusu olduğunda mubah hale gelir.
İslam hukukunun temel ilkelerinden birisi olan
tekliflerde kolaylık ilkesi, şer’i hükümlerde aşırı zorluğun
olmadığını ve dengenin gözetildiğini ifade eder. İslam
hukukunda önemli bir yeri olan bu prensip, İslam’ın
evrensel ve sürekli bir din olduğunu göstermektedir.
İslam dininde mükellefe yüklenen sorumluluklarda
insanın güçlüğe sokulmaması, meşakkat ve zorluğun kaldırılıp zaruret hâlinde ruhsatların
getirilmiş olması dinin günlük hayatta pratiğe yansımasını da mümkün kılmıştır.
2.2. Helallerde Genişlik
Yüce Allah (c.c.) evrende bulunan her şeyi insan için yaratmış ve onun istifadesine
sunmuştur. Ayrıca Allah-u Teâlâ (c.c.) rahmetinin ve merhametinin gereği olarak insana
dünya ve ahiret huzuru ve mutluluğu için peygamberler göndermiştir. Peygamberleri
aracılıyla emir ve yasaklarını iletmiş, bunlara uydukları sürece de insanların dünya-ahiret
saadetine ulaşacaklarını bildirmiştir.
İslam dininde insanlara getirilen emir ve yasaklar, mükelleflerin iyiliği, faydası ve
güzelliği içindir çünkü Rabbimizin emir buyurduğu şeyler iyi ve güzel; yasakladığı şeyler de
kötü ve çirkindir.

59

TEMEL DİNÎ BİLGİLER

İSLAM VE HUKUK

Allah’ın (c.c.) emrettiği yapılması iyi ve güzel olan şeyler helal; yapılması yasaklanan
durumlar ise haram sayılmıştır.
Dinimizde helal dairesi, haram dairesinden daha geniştir. Örneğin, yenilmesi helal
olan birçok hayvan vardır ancak yasaklanan hayvan ise kısıtlıdır. İçilecek birçok helal olan
içecek mevcut iken, yasak kılınan içecekler sadece alkollü içeceklerdir. Kur’an-ı Kerim’de
helal olan hususlar sayılmamış, geniş tutulmuştur. Buna karşın sadece haram olanlar
zikredilmiştir.
Kur’an-ı Kerim’de haram kılınanlar
Maide suresi 3. ayette şöyle bildirilir: “Leş,
kan, domuz eti, Allah’tan başkası adına
boğazlanan, boğulmuş, (taş, ağaç vb.
ile) vurulup öldürülmüş, yukarıdan
yuvarlanıp ölmüş, boynuzlanıp ölmüş
(hayvanlar ile) yırtıcı hayvanların yediği
hayvanlar -ölmeden yetişip kestikleriniz
müstesna- dikili taşlar (putlar) üzerine
boğazlanmış hayvanlar ve fal okları ile
kısmet aramanız size haram kılındı…”
“Eşyada aslolan ibâhadır” ilkesinin gereği olarak yasaklanmamış her şey mübah ve
helaldir. İslam hukukçuları bu külli kaideyi Kur’an-ı Kerim’deki şu ayetlerden çıkarmışlardır:
“Ey insanlar, yeryüzünde bulunanların helal ve temiz olanlarından yiyin…” (Bakara
suresi, 168.ayet.)
“Yerde olanların hepsini sizin için yaratan O’dur.” (Bakara suresi, 29.ayet.)
“Göklerde olanları, yerde olanları, hepsini sizin buyruğunuz altına vermiştir.” (Casiye
suresi, 13.ayet.)
“Allah’ın göklerde olanları da, yerde olanları da buyruğunuz altına verdiğini, nimetlerini
açık ve gizli olarak size ihsan ettiğini görmez misiniz?” (Lokman suresi,20.ayet.)
Peygamber Efendimiz(s.a.v) de bu konu ile ilgili olarak bir hadisi şerifte şöyle
buyurmuştur; “Allah bazı şeyleri farz kılmıştır; bunları kaçırmayın, bazı sınırlar koymuştur,
bunları da aşmayın, bazı şeyleri haram kılmıştır, bunları işlemeyin, unutmaktan değil,
size olan rahmetinden dolayı bazı şeyler hakkında da bir şey buyurmamıştır; bunları da
soruşturmayın.” (Dârakutnî )
İslam dininde haram olan fiiller zaruret durumlarında mübah sayılmaktadır. Mecelle’de
yer alan “Zaruretler, memnu olan şeyleri mübah kılar” ilkesi yasak olan fiillerin zaruret
hâllerinde geçici olarak kaldırılmasını ifade eder. Kur’an-ı Kerim’de bu konu ile ilgili olarak
şöyle buyrulur: “Allah size ancak ölüyü (leşi), kanı, domuz etini ve Allah’tan başkası
adına kesileni haram kıldı. Her kim bunlardan yemeye mecbur kalırsa başkasının
hakkına saldırmadan ve haddi aşmadan bir miktar yemesinde günah yoktur. Şüphe
yok ki Allah çokça bağışlayan, çokça esirgeyendir “ (Bakara suresi, 173.ayet)
Dinimizde herhangi bir konu ile ilgili olarak helal ve haram koyma yetkisi Yüce Allah’a
(c.c.) ve Hz. Peygamber’e (s.a.v.) aittir. Bu nedenle helal ve haramlarla ilgili temel kaynak
Allah’ın (c.c.) kelamı olan Kur’an-ı Kerim ile Peygamberimizin(s.a.v) sünnetidir.

60

TEMEL DİNÎ BİLGİLER

İSLAM VE HUKUK

2.3. Adaletin Gözetilmesi
“Adalet mülkün temelidir”.

Hz. Ömer (r.a.)*

Adalet sözlükte doğruluk, eşitlik, denklik, aşırılıktan uzak ve dengeli olma
anlamındadır. Terim anlamı ise bir işi yerli yerine koyma, hak sahibine hakkını verme, hak
ve hukuka uygunluk demektir.
Adalet, Kur’an-ı Kerim’de ve hadislerde genellikle “düzen, denge, denklik, eşitlik,
gerçeğe uygun hükmetme, doğru yolu izleme, takvaya yönelme, dürüstlük, tarafsızlık” gibi
anlamlarda kullanılmıştır.
“Muhakkak ki Allah, adaleti, iyiliği, akrabaya yardım etmeyi emreder, çirkin işleri, fenalık ve azgınlığı da yasaklar. O, düşünüp tutasınız diye size öğüt veriyor.”
(Nahl suresi, 90.ayet)
Toplumsal hayatta insanlar arasındaki ilişkileri düzenleyen kurallar vardır. Bu kurallar
bireyin ve toplumun huzur ve güvenliğini sağlar. Bunun gerçekleşmesi için de adaletin
gözetilmesi gerekir. Adalet hukuka bağlı kalmayı, herkese eşit davranmayı gerektirir.
Nitekim Kur’an-ı Kerim’de şöyle buyrulur; “Ey iman edenler! Adaleti titizlikle ayakta
tutan, kendiniz, ana-babanız ve akrabanız aleyhinde de olsa Allah için şahitlik eden
kimseler olun. (Haklarında şahitlik ettikleriniz) zengin olsunlar, fakir olsunlar Allah
onlara (sizden) daha yakındır. Hislerinize uyup adaletten sapmayın, (şahitliği) eğer
büker (doğru şahitlik etmez) yahut şâhitlik etmekten kaçınırsanız (biliniz ki) Allah
yaptıklarınızdan haberdardır.” (Nisa suresi, 135.ayet)
Peygamber
Efendimiz(s.a.v.)
döneminde
soylu bir kadın hırsızlık yapar. Dönemin ileri
gelenlerinden bir kısım kişiler kadının affedilmesini
isterler. Peygamberimiz (s.a.v.) bu isteğe şiddetle
karşı çıkmış ve geçmiş ümmetlerin helâk olmasının
başlıca sebeplerinden birinin cezaların sadece fakir
ve zayıf kimselere tatbik edilip zengin, soylu ve
güçlülerin affedilmesi olduğunu söylemiştir. Kanun
önünde herkesin eşit olması gerektiğini de şöyle
vurgulamıştır; “Allah’a yemin ederim ki eğer hırsızlık
yapan Muhammed’in kızı Fâtıma olsaydı onun da
elini keserdim” ( Buhari, Enbiya, 54.)
Adaletin gözetilmesi İslam hukukunun önemli
ilkelerden biridir. Adalet toplum hayatının en önemli
denge unsuru ve teminatıdır. Kur’an-ı Kerim’e göre adaletin ölçüsü yahut dayanağı
hakkaniyettir. Bununla ilgili Maide suresinin 8. ayetinde şöyle buyrulmaktadır; “Ey iman
edenler! Allah için hakkı titizlikle ayakta tutan, adalet ile şahitlik eden kimseler
olun. Bir topluma olan kininiz sizi adaletsizliğe itmesin. Adil olun. Bu, Allah’a karşı
gelmekten sakınmaya daha yakındır. Allah’a karşı gelmekten sakının. Şüphesiz Allah
yaptıklarınızdan hakkıyla haberdardır.”

61

TEMEL DİNÎ BİLGİLER

İSLAM VE HUKUK

2.4. Suçun Şahsiliği
Yüce Allah (c.c.) insanı diğer varlıklardan farklı olarak yaratmıştır. Allah (c.c.) insana
akıl ve seçme özgürlüğü bahşetmiştir. İnsan da bu özellikleri sayesinde iyi ile kötüyü, doğru
ile yanlışı birbirinden ayırt etmelidir.
İnsan, kendisine verilen akıl ve irade nimeti sayesinde yaptıklarından sorumludur. Allah
(c.c.) insanın özgür iradesi ile yapacağı davranışlardan sorumlu olacağını Kur’an’da bildirmiştir.
Bu konu ile ilgili bir ayette şöyle buyrulmaktadır; “Kim hidayet yolunu seçerse, bunu ancak
kendi iyiliği için seçmiş olur; kim de doğruluktan saparsa, kendi zararına sapmış olur.
Hiçbir günahkâr, başkasının günah yükünü üstlenmez...” (İsra suresi, 15.ayet.)
İnsan aklını ve özgürlüğünü yanlış yönde kullandığı zaman hataya düşebilir. Özgür
iradesini yanlış eylemlerde kullandığı zaman cezayı hak eder. İslam hukukunda suçun
şahsiliği ilkesi gereği herkes kendi fiilinden sorumludur. Ayrıca hiçbir kimseye suç işlemedikçe
cezaî sorumluluğun yüklenmemesi bu ilkenin gereğidir. Suçun şahsiliği ilkesi gereği ceza,
ancak suç işleyene verilir. Bu temel prensip Kur’an-ı Kerim’de şöyle ifade edilmektedir; “…
Hiçbir suçlu başkasının suçunu yüklenmez...” (En’am suresi, 164.ayet)
Bu temel prensip, Arap toplumunda öteden beri devam edegelen sorumluluğun şahsa
değil topluluğa ait olmasını reddedip cezanın şahsiliği kaidesini hâkim kılmıştır. Bir kişinin
işlediği cinayet sebebiyle başkaları, akraba ve dostları sorumlu olamaz.
Peygamberimiz (s.a.v.) bu konu ile ilgili bir hadisi şeriflerinde şöyle buyurmuştur
“Bilesiniz ki kişi ancak kendi suçundan ötürü cezalandırılır. Baba evladının suçundan, evlat
da babanın suçundan dolayı cezalandırılamaz.” (Ebu Davud, Diyet, 2)
2.5. Suç ve Ceza Arasında Denge
Ceza kelimesi, sözlükte iyi veya kötü olan bir
fiil ve davranışın tam ve yeterli karşılığını vermek
anlamına gelir. İslam hukukunda ise, sözlük
anlamıyla bağlantılı olarak genel anlamda, dünyevî
veya uhrevî mahiyette özendirici veya caydırıcı
müeyyideyi ifade eder. Özel anlamda ise dünyada
hukuk düzeni tarafından suçluya uygulanacak
maddî ve manevi müeyyide anlamına gelir.
İnsan yaratılış itibariyle diğer varlıklardan
ayrılır. O, iyi ve güzel işler yapabildiği gibi, hata ve suç işlemeye de meyilli bir yapısı vardır.
İnsan özgür iradesini yanlış yönde kullanıp hataya düşebilir. Unutkanlık gösterip, gaflete
düşüp hata ve suç işleyebilir.
İslam dininde emir ve yasakların ihlalini önlemek, bireysel ve toplumsal hayatı ıslah
etmek için dünya ve ahiret hayatına yönelik özendirici ve caydırıcı tedbirler alınmıştır. Bu
tedbirler ceza kavramı içinde değerlendirilir.
Kur’an ve Sünnetin belirlediği cezalar, İslam’ın muhafazasını esas aldığı beş temel
değerin yani akıl, din, can, ırz ve malın korunmasını, insanların genel ve özel yararını bir
denge içinde gözetmeyi hedef alır. Bu cezalar, İslâm’ın kötülüğü önleyip iyiliği hâkim kılma
ilke ve gayretinin bir parçasıdır.

62

TEMEL DİNÎ BİLGİLER

İSLAM VE HUKUK

İslam’da suç ve ona verilecek ceza arasında denge olması gerektiği Kur’an-ı Kerim’de
Şura suresi 40.ayette şöyle ifade edilmektedir; “Bir kötülüğün karşılığı ona denk bir
kötülüktür.” Kur’an-ı Kerim’de bu konu ile ilgili diğer ayetlerde de suçların ancak misliyle
cezalandırılması gerektiği vurgulanmaktadır. “… kötülüğün cezası misli iledir…”(Yunus
suresi, 27.ayet); “Kim bir kötülük işlerse onun kadar ceza görür…” (Mü’min suresi,
40.ayet); “…Kim bir kötülük yaparsa o da sadece o kötülüğün misliyle cezalandırılır…”
( En’am suresi, 160.ayet)
İslam hukukunda suça verilecek cezada gözetilmesi gereken hususlar vardır. Suç
işleyen kişinin çocuk olması ile yetişkin olması; ruhsal sağlığının yerinde olması ile akli
dengesinin bozuk olması gibi durumlar suçun karşılığı olan cezanın niteliğini değiştirir. Suç
kabul edilen fiilin bir saldırı olması ile bir müdafaanın gereği olması da yine suçun niteliğini
belirleyen unsurlardandır. Ayrıca zararın boyutu, işlenen suçun bireysel veya kamusal
boyutu da suçun niteliğini etkiler. Örneğin bir suç, kamusal boyutta bir zarara yol açmışsa
cezası daha fazla olur.
İslam dininde suça verilen cezadaki amaç, suçu önlemek, suçun açıkça işlenişine ve
yayılmasına engel olmak, toplumsal yapıyı korumak ve suçluyu ıslah etmektir.
2.6. Kamu Yararının Gözetilmesi
İslam dininin temel amacı, insanın dünya ve ahiret mutluluğunu sağlamaktır. Bu
yüzden birey ve toplum yararının gözetilmesi dinin genel amacı dâhilindedir. Birey ve toplum
hayatıyla ilgili olarak İslâm’ın koyduğu kural ve hükümlerden beklenen yararların tamamen
gerçekleşebilmesi hükümlerin aksatılmadan düzenli biçimde uygulanmasına bağlıdır.
İslam dinindeki emir ve yasaklar sadece fertlerin iyiliği için değil bütün bir toplum
ve insanlık içindir. Dolayısıyla İslam dininde kişilerin sadece bireysel sorumlulukları değil
toplumsal sorumlulukları da vardır. Bu hak ve sorumluluklar kişisel menfaatlere göre değil
toplumsal adalet prensibine göre verilmiştir.
Toplumsal bir varlık olan insan, içinde yaşadığı toplumun kurallarına uygun
davranmalıdır. İnsan kendi hak ve yükümlülüklerini yerine getirirken başkalarına zarar
vermemelidir. Kul hakkı kapsamına girecek olan tutum ve davranışlardan sakınmalıdır.
Ayrıca bireysel hak ve sorumluluklar kullanılırken toplum yararı anlamına gelen kamu
yararına dikkat etmelidir.
Toplumun ihtiyaç ve menfaati
ile ferdin menfaati çakıştığı zaman
bireylerden kamu yararına göre hareket
etmeleri beklenir. Örneğin devlet, kamu
hizmetlerinin gerçekleştirilmesi sebebiyle
yapmayı düşündüğü hastane, okul,
cami gibi yapılar için özel bir mülkiyeti
kamulaştırılabilir. Bu durumda olan özel
mülkiyet için devlet, bireyin de hakkını
korumak için bedeli öder. Böylece kişilerin
de hakları korunarak kamu yararının
gözetilmesi gerçekleştirilmiş olur.

63

TEMEL DİNÎ BİLGİLER

İSLAM VE HUKUK

Kamu yararı, bazen kamuya dokunacak zararların giderilmesi şeklinde bazen de
onların çıkarı olan şeylerin elde edilmesi şeklinde olur. Mecelle’de yer alan “Def-i mefâsid
celb-i menâfi’den evlâdır.” ilkesi gereği kötü ve zararlı şeylerin giderilmesi, yararlı şeylerin
elde edilmesinden daha önemlidir. Bir konuda yararla zarar çatıştığı takdirde öncelikle
zararın def edilmesi esas alınmalıdır. Örneğin kurulacak bir fabrika çevreye zarar verecekse
ondan elde edilecek yarardan vazgeçilir.
3. İslam Hukukunun Kaynakları
İslam hukukunun kaynakları en genel anlamda edille-i şer’iyye kavramı ile ifade
edilir. Edille-i şer’iyye, İslam hukukunda şer’i hükümleri çıkarma yolarına denir. İslam
hukukunda hükümlerin dayandırıldığı deliller, en temelde Yüce Allah’ın (c.c.) kelamı olan
Kur’an-ı Kerim ile O’nun son elçisi olan Hz. Muhammed’in (s.a.v.) sünnetidir. Bunların
yanında icma ve kıyas da bu deliller arasındadır.
İSLAM HUKUKUNUN KAYNAKLARI

Kur’an-ı Kerim

Sünnet

İcma

Kıyas

İslam hukukunun temel kaynağı, Allah’ın (c.c.) sözü olan Kur’an-ı Kerim’dir. İslam
hukukunda Kur’an-ı Kerim’i ifade etmek üzere daha çok ‘‘Kitap’’ terimi kullanılır. Kur’an-ı
Kerim’in temel kaynak olması, bizzat Allah’ın (c.c.) vahyi olması ve onun mütevatir olarak
nakledilmesidir. Tevatür, yalan üzerinde birleşmesi aklen imkânsız olan bir sayıdaki
topluluğun yine kendileri gibi bir topluluktan nakilde bulunması anlamına gelir ve Kur’an-ı
Kerim nesilden nesile bu şekilde nakledilmiştir.
Kur’an-ı Kerim, insanın dünya ve ahirette mutlu olması için rehberlik eden bir kitaptır.
Kur’an-ı Kerim hem inanç hem de insanlar arası ilişkileri düzenleyen ve hayatı düzenleyici
hükümler getiren bir kitaptır. Nahl suresinin 89.ayetinde “…Bu Kitab’ı da sana, her şey
için bir açıklama, bir hidayet ve rahmet kaynağı ve Müslümanlar için bir müjde olarak
indirdik.” buyrulmaktadır.
Kur’an-ı Kerim’in getirdiği mesaj tüm zamanı ve hayatı kuşatıcı özelliğine sahiptir. Bu
nedenle zaman, mekân ve şartlar değişse bile onun mesajı evrensel nitelikte olduğu için
içerdiği hükümler kıyamete kadar geçerli olacaktır.
Sünnet, İslam hukukunun ikinci temel kaynağıdır. Sünnet, Hz. Peygamber’in (s.a.v.)
söz, davranış ve onaylarıdır. Sünnetin hüküm koyma ve uyulması gereken bağlayıcı bir
kaynak olduğu Kur’an- ı Kerim’de şöyle ifade edilmektedir “…Peygamber size ne verdiyse
onu alın, size ne yasakladıysa ondan da sakının. Allah’tan korkun. Çünkü Allah’ın
azabı çetindir.” (Haşr suresi, 7.ayet)

64

TEMEL DİNÎ BİLGİLER

İSLAM VE HUKUK

İslam hukukunda hüküm çıkarma konusunda Kur’an-ı Kerim ile sünnet arasında özde
bir fark yoktur. Bu nedenle Kur’an-ı Kerim ve sünnet metinlerini ifade etmek için “nass” terimi
kullanılır. İslam hukukunda Kur’an-ı Kerim ve sünnetin temel kaynak olması Nisa suresi
59.ayette şöyle geçmektedir: “…Eğer bir hususta anlaşmazlığa düşerseniz -Allah’a ve
ahirete gerçekten inanıyorsanız- onu Allah’a ve Resul’e götürün (onların talimatına
göre halledin); bu hem hayırlı, hem de netice bakımından daha güzeldir.”
Kur’an- ı Kerim’in anlaşılması noktasında da sünnete büyük ihtiyaç vardır çünkü
Kur’an-ı Kerim, hükümleri bildirirken genel ifadeler kullanır. Detaylarla ilgili fazla bilgi
vermez. Kur’an-ı Kerim’de namaz, oruç, zekât gibi temel ibadetlerin yapılması külli olarak
emredilmiş, bunlarla ilgili detaylı bilgi ise Peygamberimizin (s.a.v.) açıklamasına bırakılmıştır.
Örneğin, Peygamberimiz (s.a.v.) “Namazı kılın, zekâtı verin. Rükû edenlerle birlikte siz
de rükû edin.” Bakara suresi, 43.ayetini “...Ben namazı nasıl kılıyorsam, siz de öyle
kılın...” (Buhari, Ezan, 18) hadisiyle açıklamıştır.
İslam hukukunun bir diğer kaynağı ise icmadır. İcma, Hz. Peygamberin (s.a.v.)
vefatından sonra aynı dönemde yaşayan müçtehitlerin dinî bir konunun hükmü hakkında
görüş birliği içinde olmalarıdır. Kur’an-ı Kerim’de Nisa suresi 115. ayeti İslam hukukunda
icma için delil olarak kabul edilir. “Kendisi için doğru yol belli olduktan sonra, kim
Peygamber’e karşı çıkar ve müminlerin yolundan başka bir yola giderse, onu o yönde
bırakırız ve cehenneme sokarız; o ne kötü bir yerdir.” Ayrıca Hz. Peygamber’in (s.a.v.)
“Benim ümmetim hata üzerinde birleşmez” (İbn Mace, Sünen, Fiten, 8) hadisi icma için
delil kabul edilmiştir.
Kur’an-ı Kerim’de açık ve net bir şekilde belirtilmeyen ve Peygamberimizin(s.a.v)
sünneti ile de açıklanmayan durumlar için Müslümanların büyük çoğunluğunun görüşü esas
alınmıştır. Örneğin, Hz. Peygamberin (s.a.v.) vefatının ardından Kur’an-ı Kerim’in bir kitap
(mushaf) haline getirilmesine icma ile karar verilmiştir.
İslam hukukunda kabul edilen dördüncü kaynak kıyastır. Kıyas; kitap, sünnet veya
icmada açık hükmü olmayan bir mesele hakkında aralarındaki ortak illet nedeni ile yine bu
kaynaklardan birinde yer alan benzer bir hükmü vermektir.
Kur’an-ı Kerim’de alkollü içki içilmesi şu ayetle yasaklanmıştır: “Ey iman edenler!
(Aklı örten) içki (ve benzeri şeyler), kumar, dikili taşlar ve fal okları ancak şeytan işi
birer pisliktir. Onlardan kaçının ki kurtuluşa eresiniz. Şeytan, içki ve kumarla ancak
aranıza düşmanlık ve kin sokmak; sizi Allah’ı anmaktan ve namazdan alıkoymak ister.
Artık vazgeçiyor musunuz?” (Maide suresi, 90-91.ayetler)
İslam âlimleri bu ayette haram kılınan içkiyi, sarhoş edici özelliği bulunan benzer
maddelere kıyas ederek onların da haram oldukları sonucuna varmışlardır. Kur’an-ı Kerim’de
ve sünnette açıkça zikredilmeyen uyuşturucu maddeler de içki gibi “aklı kullanmaya engel”
olduğundan kıyas yöntemiyle onların da haram olduğu hükmüne ulaşılmıştır.

65

TEMEL DİNÎ BİLGİLER

İSLAM VE HUKUK

4. Hukuk ile Ahlak İlişkisi
Ne irfandır veren ahlaka yükseklik ne vicdandır
Fazilet hissi insanlarda Allah korkusundandır
Yüreklerden çekilmiş farzedin havf-ı Yezdânın
Ne irfanın kalır te’siri kat’iyyen, ne vicdanın
Hayat artık behimidir… hayır ondan da alçaktır.
Mehmet Âkif ERSOY

Hukuk kelimesi Arapça’da “Hak” kelimesinin çoğulu olan Haklar anlamına gelir. Kişinin
davranışlarını düzenlemek için toplumların gelenek ve göreneklere göre çeşitli aşamalar
geçirerek bulunduğu çevreye göre devletçe konulmuş farklı kuralların tümüne hukuk denir.
Arapça “Hulk” kelimesinin çoğulu olan Ahlak kelimesi ise bireyin yaradılış, huy, karakter ve
de manevi niteliklerinin tümünü kapsayan bir kavramdır.
Hukuk, bir arada yaşamak durumunda olan insanların ahlaki ilkeler doğrultusunda
yaşamalarını tesis etmek üzere vardır. Hukuk, insanların ahlaki eylemlerde bulunmalarını
vicdanlara bırakmayıp herkesi toplum içerisinde yaşamanın gerekleri noktasında zorlar
ve yaptırım uygular. Ahlaki olgunluğa ulaşmış bireyler, bir konuda herhangi bir yaptırım
olsun veya olmasın insan olmanın gereğine göre hareket ederken bu olgunluğa ulaşmamış
bireylerde ahlaki davranış, hukukun yaptırım gücüyle gerçekleşir. Bu nedenle hukuk dışsal,
ahlak ise içsel bir dinamiktir.
İslamî açıdan bakıldığında din iyi ve kötüyü belirler, ahlak onun bir yaşam biçimi hâline
getirilmesini, davranış bilincine dönüşmesini sağlar, hukuk da koruyucu mekanizmalarıyla
ihlalleri engeller. Dinin yaptırımı günah-sevap şeklinde daha çok uhrevi müeyyide ya da
ödüldür. Ahlakın yaptırımı ise bireyin ve toplumun vicdanında bulduğu yerdir. Bu da bireyin
bizzat kendisinin ya da toplumun onu kınaması, ayıplaması, yadırgaması, dışlaması
şeklinde ortaya çıkar. Hukukun müeyyidesi zorlayıcı özellik taşır.
Ahlakın hukuka önceliği olmalıdır çünkü ahlakı oluşturulamamış kanunların geçerliliği
yoktur. Bundan dolayı İslam’ın Mekke döneminde önce ahlaki esaslar yerleştirilmiş daha
sonra Medine devrinde ise İslam hukuku oluşturmuştur.

66

TEMEL DİNÎ BİLGİLER

İSLAM VE HUKUK
NELER ÖĞRENDİK?

İslam Hukukunu ve Mahiyetini Öğrendik.
İslam hukuku, fıkıh kavramı ile ifade edilir. Fıkıh, kelimesi sözlükte “bir şeyi bilmek,
iyi ve tam anlamak, derinlemesine kavramak” manasına gelir. Terim olarak ise “kişinin
günlük hayatında faydasına ve zararına olan şeyleri bilmesidir” şeklinde tanımlanmıştır.
Fıkıh usulü ise, fıkıh ve usul kelimelerinden meydana gelen bir tamlamadır. Usul “asl”
kelimesinin çoğuludur. Temel, esas, kök ve dayanak anlamlarına gelir. Fıkıh ilminde kaide
ve delil anlamına gelir. Terim olarak fıkıh usulü, fakîh denilen fıkıh bilginlerinin pratik
hukuki meselelere ilişkin hüküm çıkarma yöntemlerini belirlemeyi hedefleyen bir ilim
dalıdır.
Fıkıh ve fıkıh usulü alanında öne çıkan ön önemli isimlerden biri Hanefi mezhebinin
kurucusu Ebu Hanife diğeri de İmam Şafii’dir. İmam Şafii’nin fıkıh usulü alanında yazdığı
“er-Risale” adlı eser günümüze de kadar gelmiş ve Türkçe tercümesi yapılmıştır.
İslam Hukukunun Temel İlkelerini Öğrendik.
İslam hukukunun temel ilkeleri: Tekliflerde kolaylık, helallerde genişlik, adaletin
gözetilmesi, suçun şahsiliği, suç ve ceza arasında doğru orantı, kamu yararının gözetilmesidir.
İslam Hukukunun Kaynaklarını Öğrendik.
İslam hukukunun kaynakları en temelde Yüce Allah’ın (c.c.) kitabı, Kur’an-ı Kerim
ve O’nun elçisi son peygamber Hz. Muhammed’in (s.a.v.) sünnetidir. Bunların yanında
‘‘icma ve kıyas’’ İslam hukukunun asıl kaynaklarıdır. İcma; Hz. Peygamberin (s.a.v.)
vefatından sonra aynı dönemde yaşayan müçtehitlerin dinî bir konunun hükmü hakkında
görüş birliği içinde olmalarıdır. Kıyas ise, kitap, sünnet veya icmada açık hükmü
olmayan bir mesele hakkında aralarındaki ortak illet nedeni ile yine bu kaynaklardan
birinde yer alan benzer bir hükmü vermektir.
Hukuk ile Ahlak Arasındaki İlişkiyi Öğrendik.
İslam hukuku, Allah’ın (c.c.) emir ve yasaklarına uygun olarak bireysel ve toplumsal
hayatı düzenlemeyi amaçlar. Kişiyi dünya ve ahiret hayatında iyiye, güzele ve doğruya
ulaştırmayı hedefler. Ahlak da bu hedeflere ulaşmayı öngörür ancak ahlakın vicdanlara
hitap eden yönü ağır basarken hukukun dışsal yaptırım gücü ve cezaları ön plana çıkar.

67

TEMEL DİNÎ BİLGİLER

İSLAM VE HUKUK

DEĞERLENDİRME SORULARI
1. “Kişinin günlük hayatında faydasına ve zararına
Tanımı verilen kavram aşağıdakilerden hangisidir?
A)
B)
C)
D)

olan

şeyleri

bilmesidir.”

İctihat
Usul
Fıkıh
Hukuk

2. İslam hukukunun önde gelen isimlerinden biridir. Fıkıh usulü alanında yazılan ilk eser
ona aittir. Er- Risale adlı bu eser günümüze kadar ulaşmış ve Türkçeye tercüme edilmiştir.
Hakkında bilgi verilen İslam âlimi aşağıdakilerden hangisidir?
A)
B)
C)
D)

İmam Ebu Hanife
İmam Şafi
İmam Ahmed b. Hanbel
İmam Malik b. Enes

I.
II.
III.
IV.
3.

Ahiret
İbadet
Ukubat
Muamelat
Yukarıda verilenlerden hangisi İslam hukukunun ana konularından biri değildir?
A) I
B) II
C) III
D) IV

4. İslam hukukunun temel ilkeleri Kur’an-ı Kerim ve Peygamberimizin sünnetinden çıkarılır.
Bu iki kaynak aynı zamanda bütün İslami ilimlerin de temel kaynaklarıdır. İslam hukukunda
hüküm çıkarılırken Yüce Allah’ın (c.c.) ve Hz. Peygamber’in (s.a.v.) ortaya koyduğu ilkeler
gözetilir.
Buna göre aşağıdakilerden hangisi İslam hukukunun temel ilkelerinden biri değildir?
A)
B)
C)
D)

Helallerde genişlik
Tekliflerde kolaylık
Toplumun güvenilirliği
Cezai müeyyidenin şahsi olması

68

TEMEL DİNÎ BİLGİLER

İSLAM VE HUKUK

5.

“Eşyada aslolan ibâhadır” ilkesi aşağıdakilerden hangisi ile daha çok ilişkilidir?

A)
B)
C)
D)

Tekliflerde kolaylık
Helallerde genişlik
Kamu yararının gözetilmesi
Adaletin gözetilmesi

6. İslam dini, insanlara üstesinden gelemeyecekleri sorumlulukları yüklememiştir. İnsanlara
sorumlu oldukları emirleri yerine getirmek için ve yasaklara uymak için kolaylaştırıcı birçok
hükümler koymuştur.
Aşağıdakilerden hangisi bu duruma örnek verilebilir?
A)
B)
C)
D)

Yolculuk durumunda namazların ertelenmesi
Kurban ibadeti yerine fakirlere para verilmesi
Çocukların yarım gün oruç tutmaları
Su bulunmadığı durumlarda teyemmüm alınabilmesi

7. “Kim hidayet yolunu seçerse bunu ancak kendi iyiliği için seçmiş olur; Kim de doğruluktan saparsa kendi zararına sapmış olur. Hiçbir günahkâr, başkasının günah yükünü
üstlenmez...” (İsra suresi, 15.ayet.)
Bu ayet İslam hukukun temel ilkelerinden hangisi ile ilgilidir?
A)
B)
C)
D)

Suçun şahsiliği
Tekliflerde kolaylık
Adaletin gözetilmesi
Helallerde genişlik

8. “Ümmetim asla dalalette birleşmez. Bundan dolayı (Müslümanlar arasında) ihtilâf
gördüğünüzde çoğunluğa uyun.” (Hadis-i Şerif)
Verilen Hadis-i Şerif aşağıdakilerden hangisiyle ilgilidir?
A)
B)
C)
D)

Kıyas
İcmâ
Kur’an
Sünnet

69

TEMEL DİNÎ BİLGİLER

İSLAM VE HUKUK

9. İslam hukukunun kaynakları en genel anlamda edille-i şer’iyye kavramı ile ifade edilir.
Edille-i şer’iyye, İslam hukukunda şer’i hükümleri çıkarma yollarına denir.
Aşağıdakilerden hangisi edille-i şer’iyyeden biri değildir?
A)
B)
C)
D)
10.
A)
B)
C)
D)

Kıyas
Sünnet
İcmâ
İstihsan
Aşağıdakilerden hangisi İslam hukukunun “ukubat ” başlığı altında incelenir?
Miras ve vasiyet
Suçlar ve cezalar
Evlenme ve boşanma
İbadetler

70

TEMEL DİNÎ BİLGİLER

İSLAM VE HUKUK

71

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

4. ÜNİTE
ANA HATLARIYLA İSLAM AHLAKI

72

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

Hazırlık Soruları
1. İslam ahlakının gayesini biliyor musunuz?
2. İslam ahlakının kaynakları nelerdir?
3. Allah’a, Peygamberimize ve insanlara karşı ahlaki vazifelerimizin neler olduğunu
biliyor musunuz?

Kazanımlar
Bu ünite sonunda;
1. İslam ahlakının gayesini ve konusunu öğreneceksiniz.
2 . İslam ahlakının kaynaklarını açıklayabileceksiniz.
3. Ahlak ile terbiye arasındaki ilişkiyi fark edeceksiniz.
4. İman, ibadet ve ahlak arasındaki ilişkiyi öğreneceksiniz.
5. Allah’a, Kur’an-ı Kerim’e, Peygamberimize ve insanlara karşı vazifelerimizin
neler olduğunu öğreneceksiniz.

Anahtar Kavramlar
Ahlak

Terbiye

Marifet

Muhabbet

Ubudiyet

Teslimiyet

Tövbe

Takva

Havf

Reca

Salavat

Ta’zim

73

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

1. İslam Ahlakının Gayesi ve Konusu
İslam kelimesi sözlükte “kurtuluşa ermek, boyun eğmek, teslim olmak, barış yapmak”
anlamlarına gelir. Terim olarak ise Yüce Allah (c.c.) tarafından gönderilen son peygamber
Hz. Muhammed (s.av.) tarafından tebliğ ve beyan edilmiş, kıyamete kadar bütün insanlara
hitap ederek inanma ve yaşamada doğru yolu gösteren dinin adıdır.
İslam, Hz. Peygamber (s.a.v.) tarafından tebliğ edilirken bizzat kendisi tarafından
uygulanmış ve bu uygulamaya büyük bir insan kitlesi iştirak ederek şahit olmuş; daha sonra
bu şehadet benzer bir şekilde nesilden nesle, hiçbir kesintiye uğramadan nakledilmiştir.
İslam, aynı zamanda ilk insan ve ilk peygamber olan Hz. Âdem’den (a.s.) beri peygamberler
aracılığıyla gönderilen ilahi dinlerin ortak adıdır. Bu gerçek Kur’an-ı Kerim’de “Şüphesiz
Allah katında din İslam’dır.”(Âl-i İmrân suresi, 19. ayet.) buyrularak ifade edilmiştir.
İslam dini evrensel bir dindir. İslam dini iman, ibadet, muamelat ve ahlak alanlarından
oluşur. Ahlak, bütün bu alanlardaki temel ilkelerin bir hayat tarzına dönüşmesidir.
Ahlak kelimesi Arapça “hulk” (veya huluk) kelimesinin çoğuludur. Hulk; din, tabiat,
huy ve karakter gibi manalara gelir. Kavram olarak ise insanın iyi veya kötü olarak
vasıflandırılmasına yol açan manevi nitelikler, huylar ve bunların etkisiyle ortaya koyduğu
iradeli davranışlar bütünüdür. Ahlak, insanda gelip geçici bir hâl olmayıp onun manevi
yapısında yerleşen, bir meleke halini alan yatkınlık ve kabiliyetler bütünüdür.
Ahlak, davranış düzenidir. Her insan az veya çok bir düzen içerisinde hayatını
sürdürmek zorundadır. Bu yüzden ahlâk, insan hayatının zorunlu bir boyutu, tamamlayıcı
bir parçasıdır. Ahlâk ilmi, bir kurallar ilmidir; İnsanların dinî, şahsî, ailevî ve toplumsal
yaşayışlarında uymaları gereken kaide ve kanunları belirler.
Ahlak, bir değerler ilmidir ve dolayısıyla davranışlara atfedilen değerlerin mahiyetini,
ölçüsünü ve kaynağını araştırır; iyi fiilleri yapmayı ve kötü fiilleri terk etmeyi emreder. Ahlak,
insanı düşünüp taşınmaya, herhangi bir baskı ve zorlamaya gerek kalmaksızın, görevi
olduğuna inandığı işleri rahatlıkla ve memnuniyetle yapmaya sevk eder.
Ahlak kavramı, insanın karakterini, huyunu,
davranışlarını içeren ve her insanda olumlu veya
olumsuz, iyi veya kötü olarak var olan bir özelliktir. İnsanın
iyi veya kötü olarak vasıflandırılmasına yol açan manevi
nitelikleri, huyları ve bunların etkisiyle ortaya koyduğu
iradeli davranışlar bütünüdür. Her insanın ahlakı vardır.
Ahlak, iyi veya kötü huy ve karakterlerin tamamını içerir.
Başka bir ifadeyle insanın fazilet (erdemler) ve rezaletleri
(kötü özellikler) ahlakın kapsamı içerisine girer.
İslam düşüncesinde ahlak kelimesi ile “edeb”
kelimesi çoğu zaman aynı anlamda kullanılmıştır. Edeb,
davet, incelik ve kibarlık gibi anlamlara gelir. Bir toplumda
örf, adet ve kural hâlini almış iyi tutum ve davranışlar
veya bunları kazandıran bilgi anlamında kullanılır.

74

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

İslami literatürde edep terimi ilk dönemlerden itibaren özel davranış alanları hakkında
kullanılmıştır. Ahlak ise tutum ve davranışların kaynağı mahiyetindeki ruhi ve manevi
melekelerle, insanın ruhi olgunluğunu sağlamaya yönelik bilgi ve düşünce alanını ifade
eder.
Ahlak ile ilgili kavramlardan biri de “hilim” kavramıdır. Hilim, akıllı ve kültürlü olmakla
kazanılan, beşeri münasebetlerde hoşgörülü, bağışlayıcı ve medeni davranışlar sergilemeyi
sağlayan ahlaki erdemi ifade eder. Peygamberimiz (s.a.v.) bir hadisinde Eşec el-Abdi(r.a)
adlı sahabiyi överken şöyle demiştir: “Sende Allah’ın sevdiği iki haslet vardır; bunlardan biri
hilim, diğeri de teennidir.”( Ebu Davud,”Edeb”, 149)
Erdem, ahlaki bakımdan üstün ve değerli görülen niteliklerin genel adıdır. Her
toplumda takdir edilen, her ilahi din tarafından insanlara tavsiye edilen doğruluk, adalet,
iyilikseverlik, ölçülülük, cesaret, alçakgönüllülük, kanaatkârlık, merhamet, sevgi gibi ahlaken
övülen ve öğütlenen niteliklere genel olarak “erdem” denir. Erdem anlamına gelen fazilet ve
onun zıddını oluşturan rezilet terimleri İslam ahlakının en temel kavramlarını oluşturur.
Yüce Allah (c.c.), Hz. Muhammed’i (s.a.v.) insanlığa en güzel örnek olarak göndermiştir. Bu konuda Kur’an-ı Kerim’de şöyle buyrulmuştur; “Andolsun, Allah’ın Resulünde
sizin için; Allah’a ve ahiret gününe kavuşmayı uman, Allah’ı çok zikreden kimseler
için güzel bir örnek vardır.” (Ahzab suresi, 21.ayet) Peygamberimiz (s.a.v.) doğruluk,
adalet, merhamet, yardımlaşma, sabır, güven, kardeşlik, komşuluk, fedakârlık gibi hayata
yön veren bütün davranışlarda insanlığa örnek olmuştur. Onun ahlakını Yüce Allah(c.c)
Kalem suresinin 4. ayetinde şöyle ifade etmiştir; “Sen elbette yüce bir ahlak üzeresin.”
Hz. Muhammed’in (s.a.v.) yüce ahlakı, Kur’an ahlakıdır. Nitekim Hz. Aişe (r.anha.),
kendisine Peygamberimizin(s.a.v) ahlakını soran bir sahabiye “Onun ahlakı Kur’an’dı.
”( Müslim, Müsafirîn,139.) diye cevap vermiştir. Peygamberimiz de (s.a.v.) “Ben güzel ahlakı
tamamlamak üzere gönderildim.”(Muvatta, Hüsnülhuluk, 8) buyurarak gönderiliş amacının
ahlaklı bireyler ve ahlaklı toplumlar oluşturmak olduğunu açıklamıştır.
İslam ahlakının gayesi, insanın hayır yönündeki davranışları tercih etmesini ve şer
olan davranışlardan kaçınmasını sağlamaktır çünkü insanın fiilleri, sonuçları itibariyle hayır
veya şer olarak değerlendirilir. İslam ahlakı, insan davranışlarını güzelleştirmeyi, insanı
doğruya ve iyiye yönlendirmeyi amaçlar. Kötülüklerden kaçınıp iyiliklere yönelmesinin
insanda bir meleke haline gelmesini amaçlar. Kısaca İslam ahlakı insanların dünya ve
ahiret mutluluğunu sağlamayı gaye edinir.
İslam ahlakının konusu, insanın düşünce ve davranışlarıdır. İnsanın duygu, düşünce
ve davranışları iyi veya kötü olarak bir değer ifade eder. Nitekim varlıklar içerisinde düşünce
ve davranışları iyi ve kötü olarak değer ifade eden tek varlık insandır.
İslam ahlakının konusu iyi ve kötü huy ile davranışların ne olduğudur. Allah(c.c.)
tarafından insanın fıtratı iyi ve kötü davranışları yapabilme kabiliyetinde yaratılmıştır.
Akıl ve irade verdiği insanın kendisine tercih imkânı sunmuştur. Bu konu bir ayette şöyle
belirtilmiştir: “Nefse ve onu düzgün bir biçimde şekillendirip ona kötülük duygusunu
ve takvasını (kötülükten sakınma yeteneğini) ilham edene andolsun ki nefsini
arındıran kurtuluşa ermiştir.” (Şems suresi, 7-9. ayetler)

75

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

Başka bir ayette ise “Biz ona iki göz vermedik mi? Bir dil ve iki dudak. Ona iki yolu
(doğru ve eğriyi) gösterdik.”(Beled suresi, 8-10.ayetler) buyrulmaktadır.
2. İslam Ahlakının Kaynakları
İslam ahlakının iki temel kaynağı vardır: Bunlardan biri Allah’ın (c.c.) kelamı olan
Kur’an-ı Kerim diğeri de O’nun son elçisi Hz. Muhammed’in (s.a.v.) söz ve davranışları olan
sünnettir. Kur’an-ı Kerim, İslam dininin ana kaynağıdır. İslam ahlakını en kısa ve en doğru
yoldan öğreneceğimiz kaynak Kur’an-ı Kerim’dir. İnsanlara neyin iyi neyin kötü olduğunu ve
insan davranışlarının değerinin ne olduğunu açıklayan Kur’an-ı Kerim’dir. Peygamberimiz
de (s.a.v.) Kur’an’ın açıklamalarını hayatına uygulayarak bizlere bunları göstermiştir.

Kur’an-ı Kerim, insanın ahlaki hüküm ve tercihlerinde yanlış yapmasını önleyerek
onu güzel ahlaklı bir birey haline getirmek için ahlaki ilkeler ortaya koyarak İslam ahlakına
kaynaklık eder. Kur’an-ı Kerim’de Maide suresi 8.ayetinde Yüce Allah (c.c.) şöyle buyurmaktadır: “ Ey iman edenler! Allah için hakkı ayakta tutan, adaletle şahitlik eden kimseler olun. Bir topluluğa duyduğunuz kin, sizi adil davranmamaya itmesin. Adaletli
olun; Bu, Allah korkusuna daha çok yakışan (bir davranış) tır. Allah’a isyandan sakının. Allah yaptıklarınızı hakkıyla bilmektedir.”

76

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

“Ey iman edenler! Bir topluluk diğer bir toplulukla alay etmesin. Belki de
onlar, kendilerinden daha iyidirler. Kadınlar da kadınları alaya almasınlar. Belki
onlar kendilerinden daha iyidirler. Kendi kendinizi ayıplamayın, birbirinizi kötü
lakaplarla çağırmayın. İmandan sora fâsıklık ne kötü bir isimdir! Kim de tövbe
etmezse işte bu kimseler zalimlerdir.
Ey iman edenler! Zannın birçoğundan sakının çünkü zannın bir kısmı günahtır. Birbirinizin kusurlarını ve mahremiyetlerini araştırmayın. Birbirinizin gıybetini yapmayın. Herhangi biriniz ölü kardeşinin etini yemekten hoşlanır mı? İşte
bundan tiksindiniz! Allah’a karşı gelmekten sakının. Şüphesiz Allah, tövbeyi çok
kabul edendir, çok merhamet edendir.” (Hucurat suresi, 11- 12. ayetler.)
İslam ahlakının ikinci temel kaynağı Hz. Muhammed’in (s.a.v.) sünnetidir. İslam
dininde Kur’an-ı Kerim’den sonra ahlaki otoritenin Peygamberimiz(s.a.v.) olduğuna dair
Kur’an ayetlerinden bazıları şunlardır;
“Ey inananlar! Hayat verecek şeylere sizi çağırdığı zaman, Allah ve Resulüne uyun…”
(Enfal suresi, 24.ayet),
“ (Resulüm! ) De ki: Eğer Allah’ı seviyorsanız bana uyunuz ki Allah da sizi sevsin ve
günahlarınızı bağışlasın. Allah son derece bağışlayıcı ve esirgeyicidir.” (Âl-i İmran
suresi, 31.ayet),
“…Peygamber size ne verdiyse onu alın, size ne yasakladıysa ondan da sakının…”
(Haşr suresi, 7.ayet),
“Muhakkak ki sana biat edenler ancak Allah’a biat etmektedirler…” (Fetih suresi,
10.ayet)
Yüce Allah (c.c.) son peygamber olarak Hz. Muhammed’i (s.a.v.)seçmiş ve ona diğer
insanların bilmeleri gereken ilke ve kuralları öğretmiştir. İnsanlar da Hz. Muhammed’den
(s.a.v.) İslam ahlakını hem teori hem de pratik bir şekilde öğrenmişlerdir. Hz. Muhammed
(s.a.v.) İslam ahlakının görünür hâle geldiği ilk insandır. Onun güzel örnek olduğunu Yüce
Allah (c.c.) şöyle bildirmektedir; “Andolsun, Allah’ın Resulünde sizin için Allah’a ve
ahiret gününe kavuşmayı uman, Allah’ı çok zikreden kimseler için güzel bir örnek
vardır.” (Ahzab suresi, 21.ayet)
Allah(c.c.), Peygamberimizin(s.a.v.) üstün bir ahlaka sahip olduğunu vurgular. Bu
yüzden İslam ahlakına uygun yaşayabilmek ancak Hz. Muhammed’e(s.a.v.) uymakla ve
onu örnek almakla mümkün olur.
3. Ahlak ile Terbiye İlişkisi
Terbiye, sözlükte korumak, ıslah etmek, gözetmek, yükseltmek anlamlarına gelir.
Terim anlamı ise bir şeyi en mükemmel derecesine ulaşıncaya kadar adım adım inşa
etmektir. Terbiye insanın bedenî, zihnî, ahlaki gelişmesini ve olgunlaşmasını sağlamayı
ifade eder. Terbiye, Yüce Allah’ın(c.c.) isimlerinden olan “Rab” ile alakalı bir kelimedir.
Rab kelimesi, Allah’ın(c.c.) bir sıfatı olarak bütün varlıkları yaratan, yetiştiren, terbiye
eden, kemale erdiren, yöneten, ihtiyaçlarını gideren, rızık veren, görüp gözeten, insanlara
ve her şeye nizamını veren anlamlarına gelir.

77

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

Terbiye kelimesi eğitimde talim kelimesi ile birlikte anılmaktadır. İslam kültüründe
genellikle öğretimin karşılığı olarak tâlim, eğitimin karşılığı olarak terbiye kelimesi
kullanılmaktadır. Öğretim bilgi kazandırma, insanlığın sahip olduğu bilgileri yetişmekte olan
nesillere aktarma faaliyetidir. Eğitim ise daha ziyade davranış ve karaktere esas teşkil eden
beceri ve değerler kazandırmaktır.
Öğretim insana eşya ve olaylar hakkında doğru
bilgiler kazandırmayı amaçlar. Öğretim faaliyetlerinin
doğru sonuçlar vermesi için, terbiye ile yönlendirilmesi
ve sınırlarının belirlenmesi gerekir. İnsan öğretim ile
birlikte ahlakını ve karakterini de Rabbinin istediği
biçimde şekillendirmelidir. Eğitimin amacı ahlaklı bireyler
yetiştirmektir. İnsanları eğitmek ve terbiye etmek Kur’an-ı
Kerim’in de temel amaçlarından biridir. Peygamberimiz
Hz. Muhammed (s.a.v.), terbiye konusunda da bize en
güzel örnektir.
Eğitim ve öğretim insanın bütün hayatı boyunca
devam etmesi gereken bir süreçtir. Eğitim ve öğretimin
amacı bireyleri ve toplumu doğru inanca, doğru bilgiye ve ahlaklı bir yaşama ulaştırmaktır.
Bu bakımdan eğitim ve ahlak arasında yakın bir ilişki vardır. Peygamberimiz (s.a.v) de
“Kadın ve erkek her Müslümana ilim öğrenmek farzdır.”( İbn Mâce, Mukaddime, 17.) hadis-i
şerifiyle her Müslümanın hayatı boyunca gerek bilgisini gerekse ahlakını geliştirmesini
vurgulamıştır.
Din güzel ahlaktır. Güzel ahlak sahibi olmak da eğitim ile yani terbiyeyle mümkün
olur. Dolayısıyla terbiye ve ahlak arasında yakın bir ilişki vardır. Peygamber Efendimizin
(s.a.v) hadislerinde de terbiye ile ahlak arasındaki ilişkiyi görmekteyiz. “ Ben, ancak güzel
ahlakı tamamlamak için gönderildim.” (Müsned, 2/381) “Ben ancak bir öğretmen olarak
gönderildim.” (İbn Mâce, Sünnet, 17.) Terbiye ile ahlak, birbirini tamamlayan iki kavramdır.
Güzel ahlaklı biri için “terbiyeli”, terbiyeli biri için de “ahlakı güzel” denilmesinin sebebi budur.
Terbiye; hoşgörü, sevgi, şefkat ve merhametle verilebilir. Bunu da en güzel şekilde
anneler ve babalar yapabilir. Bu yüzden aile, çocuğun ilk ve temel eğitimini aldığı yerdir.
Eğitim ve terbiye ailede başlar, okulla devam eder. Ailenin temel görevi çocuklarını dinî,
ahlaki ve sosyal açıdan yetiştirmektir. Bu konuda Kur’an-ı Kerim’de Lokman (a.s)’ın oğluna
tavsiyesi şöyledir; “Yavrucuğum! Namazı kıl, iyiliği emret, kötülükten vazgeçirmeye
çalış, başına gelenlere sabret. Doğrusu bunlar, azmedilmeye değer işlerdir.” (Lokman
suresi, 17.ayet) Ayrıca terbiye konusunda anne ve babanın ne kadar önemli olduğunu
Kur’an-ı Kerim’de İsrâ suresi, 24. ayette de görmekteyiz;“…Rabbim! Tıpkı beni küçükken
koruyup terbiye ettikleri gibi sen de onlara merhamet et.”
Terbiye de ailenin sorumluluğunu, Peygamber Efendimiz (s.a.v.) bir hadisinde şöyle
ifade etmiştir; “Hiçbir baba, evlâdına güzel terbiyeden daha üstün bir hediye vermemiştir.”
(Tirmîzî, Birr, 33.)

78

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

İman, ibadet ve ahlak kavramları iç içedir. Birinin eksik olması bütünlüğü bozar.
Örneğin, iman bir binanın temeli gibidir. İbadetler ise o binanın direkleri, sütunlarıdır.
Ahlak ise binanın iç ve dış süslemeleridir. İman, ibadet ve ahlak dinimizin en önemli ana
konularıdır. Kur’an-ı Kerim’de bu üç kavramın bir arada verildiği Bakara suresi, 177.ayette
Yüce Allah(c.c.) şöyle buyurur; “İyilik, yüzlerinizi doğu ve batı tarafına çevirmeniz
değildir. Asıl iyilik, o kimsenin yaptığıdır ki, Allah’a, ahiret gününe, meleklere,
kitaplara, peygamberlere inanır. (Allah’ın rızasını gözeterek) yakınlara, yetimlere,
yoksullara, yolda kalmışlara, dilenenlere ve kölelere sevdiği maldan harcar, namaz
kılar, zekat verir. Antlaşma yaptığı zaman sözlerini yerine getirir. Sıkıntı, hastalık ve
savaş zamanlarında sabreder. İşte doğru olanlar, bu vasıfları taşıyanlardır. Müttakiler
ancak onlardır!”
İman, ibadet ve ahlak ilişkisini, bunların birbirlerini tamamlayıcı olduğunu ortaya
koyan en güzel örneklerden biri namazdır. İman, namazın Allah (c.c.) tarafından emredilen
bir eylem olduğuna inanmaktır. Namazı kılmak, imanın ibadet boyutunu gösterir. Namaz
kılan Müslümanın kötü iş davranışlardan uzaklaşması da ahlak ile olan ilişkisini ortaya
koyar. Kur’an-ı Kerim’de Yüce Allah (c.c.) şöyle buyurur; “(Resulüm!) Sana vahyedilen
Kitab’ı oku ve namazı kıl. Muhakkak ki, namaz, hayasızlıktan ve kötülükten alıkoyar.
Allah’ı anmak elbette (ibadetlerin) en büyüğüdür. Allah yaptıklarınızı bilir.” (Ankebut
suresi, 45.ayet)
4. Allah’a Karşı Vazifelerimiz
Vazife; şahsi, ve sosyal hayatımızın düzenini sağlamak, saadet ve selamete ulaşmak
için hem kendimize hem Yüce Allah’a (c.c.) hem de başkalarına karşı yapmayı manen
üzerimize aldığımız fiil ve durumlardır. Vazife, akıl ve irade sahibi insanın yaratıcısına, kendi
nefsine, ailesine, topluma ve diğer bütün varlıklara karşı sorumluluklarını içerir.
İslam ahlakında vazifenin kaynağı dinimizdir. Bize vazifelerimizi ilk öğreten Allah’tır(c.c.).
Kur’an-ı Kerim’den sonra vazifenin en önemli kaynağı Peygamberimizin(s.a.v.) sünnetidir.
Dinimizdeki emirler, yasaklar, farzlar, vacipler, helaller ve haramlar insanların vazifelerinin
neler olduğunu açıklayan hükümlerdir. Bu sayede Müslümanlar inanç, ibadet ve ahlak
bütünlüğü bakımından vazifelerinin neler olduğunu bilir ve buna uygun bir hayat sürer.

Muâz (r.a.) anlatıyor:
“...Resulullah, “Ey Muâz! Allah’ın kulları üzerindeki hakkını ve kulların Allah üzerindeki hakkını bilir misin?” diye sordu. Ben, “Allah ve Resulü daha iyi bilir.” dedim. Bunun
üzerine Hz. Peygamber şöyle buyurdu: “Allah’ın kulları üzerindeki hakkı, Allah’a kulluk,
ibadet etmeleri ve O’na hiçbir şeyi ortak koşmamalarıdır. Kulların Allah üzerindeki hakkı
ise kendisine ortak koşmayan kimselere azap etmemesidir…” (Buhârî, Cihâd, 46.)

79

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

Müslümanlar için vazife, dine dayandığından dolayı yüce ve kutsal bir durumdur.
Vazifenin gayesi, dünya ve ahirette hayıra, mutluluğa, kurtuluşa ermek için Allah’ın (c.c.)
emrini yerine getirmektir. Vazifelerin yerine getirilmesi Allah’ın(c.c.) sevgi ve rızasını
kazandırarak mutluluk ve huzura vesile olur. Vazifelerin yerine getirilmemesi ise insanı
Allah’tan(c.c.) uzaklaştırır ve bunun sonucu olarak da mutsuzluğa, dünyevi ve uhrevi
cezalara neden olur.
Allah’a(c.c.) karşı olan vazifelerimizin başında
Allah’ın varlığına ve birliğine iman etmek, hiçbir şeyi
O’na ortak koşmamak gelmelidir. Yüce Allah(c.c.),
dünyayı ve içindeki her şeyi insan için yaratmıştır. İnsanı
da Rabbini bilip tanısın diye var etmiştir. Her insanın
yaratılış amacı ve vazifesi; Allah’ı(c.c.) bilip tanımak ve
O’na yaraşır güzellikte bir kul olmaktır.
Yüce Allah(c.c.) birdir; eşi, benzeri, ortağı yoktur.
“Tek Allah inancı” demek olan “tevhit inancı” dinimizin
temelidir. Tevhidin zıddı olan olan şirk ise Allah’tan(c.c.)
başka varlıklara ilahi özellikler atfetmek, onları rab ve
ilah kabul etmek demektir. Allah’a(c.c.) şirk koşmak, dinimizde en büyük günah olarak
nitelenir. Kendisini bize tanıttığı şekliyle O’nun varlığına iman etmek asli vazifemizdir.
Allah’a(c.c.) karşı olan vazifelerimizden bazıları şunlardır:
Marifet; sözlükte bilmek, tanımak, ikrar etmek demektir. Terim olarak ise kulun
Allah’ı (c.c.) tanıması, O’nun hakkında bilgi sahibi olmasıdır. Kulun Allah’ı(c.c.) sıfatları,
fiilleri ve isimleriyle tanımasıdır. Yüce Rabbimizi isim ve sıfatlarıyla tanımaya çalışmak her
Müslümanın ilk vazifelerindendir. Allah’ın(c.c) marifetine ermenin ilk adımı O’na sağlam
ve doğru bir şekilde iman etmektir. Mümin, iman nuru sayesinde Yüce Allah’ın(c.c.) ilahi
mevcudiyetini ve yakınlığını hisseder. O’na olan marifeti arttıkça kul olmanın zevkini tadar,
ibadetlerinde ve davranışlarında samimi ve ihlaslı olur. Allah’ı(c.c.) tanımak en büyük
mutluluk ve sevinçtir.
“Allah, O’ndan başka ilah yoktur; O, Hayy’dır, Kayyûm’dur. Kendisine ne
uyku gelir ne de uyuklama. Göklerde ve yerdekilerin hepsi O’nundur. İzni olmadan O’nun katında kim şefaat edebilir? O, kullarının yaptıklarını ve yapacaklarını
bilir. (O’na hiçbir şey gizli kalmaz.) O’nun bildirdiklerinin dışında insanlar O’nun
ilminden hiçbir şeyi tam olarak bilemezler. O’nun kürsüsü gökleri ve yeri içine alır,
onları koruyup gözetmek kendisine zor gelmez. O, yücedir, büyüktür.”
(Bakara suresi, 255. ayet.)
Ubudiyet; sözlükte, kulluk, itaat, boyun eğme, ibadet etme anlamlarına gelir.
Terim olarak ise Allah’ın(c.c) rızasını elde edebilmek için emirlerini içtenlikle yerine getirip
yasaklarından kaçınma anlamına gelmektedir. Ubudiyet, ibadetten daha geneldir. İbadet
belirli bir zaman ve mekânda yapılırken, kulluk her zaman ve mekânda olmalıdır. İnsanın
her türlü söz ve davranışlarıyla Allah’a(c.c.) karşı sevgi ve saygı bağlılığını göstermesi
ubudiyetin gereklerindendir.

80

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

Yüce Allah(c.c.) insanları kendisine kulluk etmeleri için yarattığını Kur’an-ı Kerim’de
Zariyat suresi 56. ayette şöyle buyurmaktadır; “Ben cinleri ve insanları ancak bana
kulluk etsinler diye yarattım.” Bu yüzden insanın bu dünyada gayesi, Allah’a (c.c.) ibadet
etmek, O’nun rıza ve sevgisini kazanacak ameller işlemektir. Böyle düşünen ve inanan
Müslümanın her sözü, her davranışı ibadet hükmünü alır.
Bir Müslümanın yerine getirmesi gereken namaz, oruç, zekât, hac gibi “farz” ibadetler
olduğu gibi “nafile” adı verilen ve farzlar dışında yapılan ibadetler de vardır. İbadetler
sayesinde kul, Rabbi olan Allah’a (c.c.) yakınlaşır, gerçek mutluluğa ve huzura erer. Kur’an-ı
Kerim’de Yüce Rabbimiz, “Ey huzura kavuşmuş nefs! Sen O’ndan hoşnut, O da senden
hoşnut olarak Rabbine dön. (Seçkin) kullarım arasına katıl ve cennetime gir!” (Fecr
suresi, 27-30. ayetler) buyurmaktadır.
Allah’a(c.c) gerçek anlamıyla kul olmak, maddi, manevi diğer bütün şeylere kul
olmaktan insanı kurtarır. Allah’ın(c.c.) gönderdiği bütün peygamberler insanları sadece
Allah’a (c.c.) kul olmaya davet etmişlerdir. Kur’an-ı Kerim’de; “Andolsun biz, her ümmete,
‘Allah’a kulluk edin, tağuttan kaçının’ diye peygamber gönderdik…” (Nahl suresi,
36.ayet) buyrulmaktadır. İnsanın Allah’a(c.c.) olan kulluğu son nefesine kadar devam
etmelidir. “Sana ölüm gelinceye kadar Rabb’ine ibadet et.” (Hicr suresi, 99.ayet) ilahi
buyruğu bu durumu ifade etmektedir.
Muhabbet; bir şeyi canı gönülden sevmek ve sevilen şeye bağlanmak demektir. Bu
anlamda insanın sevgisine en layık olan Allah’tır(c.c.). Kur’an-ı Kerim’de, “…Müminlerin
Allah’ı sevmesi ise hepsinden kuvvetlidir…” (Bakara suresi, 165. ayet.) buyrularak
bu sevgiye işaret edilir. Allah’ı(c.c) sevmenin başlıca alametinin Peygamber’e bağlılık ve
onun yolunu izlemek olduğunu Kur’an-ı Kerim’de Âl-i İmran suresi, 31.ayette görmekteyiz.
“(Resulüm! ) De ki: Eğer Allah’ı seviyorsanız bana uyunuz ki Allah da sizi sevsin ve
günahlarınızı bağışlasın. Allah son derece bağışlayıcı ve esirgeyicidir.”
Yüce Allah(c.c.) kullarını karşılıksız sever. Bu sevgi sonsuz bir sevgidir. Böyle bir
sevgi karşısında insan, Allah’a(c.c.) muhabbet duyar. Yüce Allah’ın(c.c.) isimlerinden biri
olan “El-Vedûd” ismi, “en çok seven, en çok sevilen ve sevginin kaynağı” gibi anlamlara
gelir. Dünya ve ahiretteki bütün güzel ve temiz sevgilerin kaynağı Allah’tır(c.c.). Sevgiyi
yaratan ve bu güzel duyguyu bizlere tattıran Yüce Rabbimizdir.
Ta’zim; Allah’ın(c.c.) yücelik ve azametini kabul ve tasdik ederek O’nun karşısında
saygılı ve edepli olmaktır. İnsanın, Allah’a(c.c.) olan ta’zim duygusu, O’nun dinine ve
mukaddes değerlere de yansır. Ta’zim duygusuyla hareket eden Müslümanlar, İslam dininin
şiarları (alametleri) kabul edilen ibadetlere, Kur’an-ı Kerim’e, camilere, ezana karşı son
derece hürmetli davranırlar. Ayrıca vatan, millet ve bayrak gibi değerlere karşı saygımız da
Rabbimize ve dinimize olan ta’zim duygusuyla yakından ilgilidir.
Teslimiyet; boyun eğmek, itirazsız bir şekilde kabul etmek demektir. İslam kelimesi
de, teslimiyet, barış ve kurtuluş gibi anlamlar içerir. İslam, Allah’a(c.c.) teslim olmak, bu
dünyada barış ve huzur içinde yaşamak ve ahirette de kurtuluşa ermektir.

81

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

Teslimiyet, Yüce Allah’a(c.c.) gönülden bağlanmak demektir. Teslimiyet, Allah’ın
hükümlerine gönül rızası ile baş eğmektir. Bir Müslüman her şeyiyle Allah’a(c.c.) bağlanır.
O’nun verdiği görevleri yapmaya, yasakladığı şeylerden uzak durmaya çalışır.
Allah’a(c.c.) teslimiyet, sağlam bir tevhid inancı ile mümkündür. Bütün güç ve
kudretin Allah’a(c.c) ait olduğuna inanan, O’nun izni olmadan hiçbir şeyin fayda veya zarar
veremeyeceğini bilen, her şeyin Allah’a muhtaç olduğunu anlayan kimse, Allah’a tam olarak
teslim olur.
Allah’a(c.c.) teslim olan insan, O’nun koruması altına girer ve güven içinde yaşar.
Bütün güç ve kudretin Allah’a(c.c.) ait olduğuna inanır. O’nun izni olmadan hiçbir fayda veya
zararın olamayacağını bilir. Allah’a(c.c.) tam teslimiyet; sağlam bir iman, marifet ve O’na
derin bir muhabbet beslemekle mümkündür.
Tevbe; Allah’a(c.c) karşı vazifelerimizden biridir. Tevbe, işlenen günahlardan
pişman olup, Allah’tan(c.c.) af dilemek ve bir daha o günahı işlememeye gayret etmektir.
Günah işleyen kimse, şeytan ve nefsinin isteğine yenik düşmüştür. Bu durumdan tevbe
ederek kurtulabilir. Tevbe etmenin ilk şartı, günahlardan pişmanlık duyarak Allah’tan(c.c.)
bağışlanma dilemek daha sonra ise tekrar günah işlememeye söz vermek ve gayret
etmektir. İnsan aciz ve sınırlı bir varlık olduğundan dolayı hata ve günah işleyebilir ancak
önemli olan hata ve günahta ısrar etmemektir. İşlenen hata ve günahlardan dolayı hemen
tevbe edilmesi ile ilgili olarak Kur’an-ı Kerim’de Yüce Allah(c.c.) şöyle buyurmaktadır;
“Onlar ki, bir kötülük yaptıklarında ya da kendilerine zulmettiklerinde Allah’ı hatırlayıp
günahlarından dolayı hemen tevbe-istiğfar ederler. Zaten günahları Allah’tan başka
kim bağışlayabilir ki! Bir de onlar, işledikleri kötülüklerde, bile bile ısrar etmezler.”
(Âl-i İmrân suresi, 135. ayet.)
Yüce
Rabbimiz,
“…Şüphesiz
Allah çok tevbe edenleri sever, çok
temizlenenleri sever.” (Bakara suresi, 222.
ayet.) buyurarak tevbe edip, günahlarından
temizlenenleri sevdiğini bildirmiştir. Peygamber
Efendimiz(s.a.v) de bir hadisinde, “Biriniz
kaybettiği hayvanını bulduğu zaman ne kadar
seviniyorsa muhakkak Allah da sizden birinin
tevbesine bundan daha çok sevinir. ”(Müslim,
Tevbe, 2.) buyurmuştur.
Takva; sözlükte korumak, korunmak,
sakınmak, saygı göstermek, dindar olmak, itaat etmek, korkmak, çekinmek anlamlarına
gelir. Terim olarak ise dinin emir ve tavsiyelerine uyma, haram ve günahlardan kaçınma
hususunda gösterilen titizlik anlamına gelir.
Takva sahibi olmak imanın gereğidir. En önemli takva duygusu küfre ve şirke
düşmekten sakınmaktır. Daha sonra günah işlemekten ve dinen şüpheli şeylerden uzak
durmak gelir. Takvanın en üst mertebesi ise Allah’tan (c.c.) uzaklaşmamıza neden olan her
türlü duygu, düşünce ve davranışı terk etmek, kendimizi bunlardan korumaktır.

82

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

İnsanın Allah(c.c.) katındaki değeri takvası ölçüsündedir. Kur’an-ı Kerim’de
Yüce Rabbimiz, “...Allah katında en değerli olanınız, O’na karşı gelmekten en çok
sakınanınızdır…” (Hucurat suresi, 13. ayet.) buyurarak takvanın önemini belirtir.
Allah’a (c.c.) karşı sorumluluk duygusuna sahip olan insan, bu dünyaya gönderiliş
amacına uygun bir hayat sürmeye çalışır. Yüce Allah’ın (c.c.) kendisinden istediği vazifeleri
yaparken sorumluluk duygusu ile hareket eder. Allah’ın (c.c.) emirlerini yerine getirmede
titiz ve özenli davranır. Yasaklarından da kaçınır. Dünya hayatının bir imtihan olduğunu asla
unutmaz. Diğer canlıların ve insanların haklarına riayet eder, kimseye zulmetmez. İnsan
yaptıklarından sorumlu olacağı duygusu ile söz ve davranışlarının bir karşılığı olduğunu
aklından çıkarmaz.
Allah’a (c.c.) karşı olan vazifelerimizden biri de havf ve reca dengesi içinde
olmaktır. Havf; sözlükte korkmak, kaygılanmak, endişe duymak gibi anlamlara gelir. Terim
anlamı ise hoşlanılmayan bir durumun başa gelmesinden veya arzulanan bir şeyin elde
edilememesinden duyulan kaygı ve korkudur.
Kur’an-ı Kerim’de havf kelimesi dünyevi korku ve kaygıları ifade etmekle beraber
Allah(c.c.) korkusu, azap korkusu, ahiret kaygısı, günah işleme endişesi gibi dinî kaygıları
da ifade etmektedir. Allah’tan(c.c.) korkmak demektir. Müslümanın Allah’tan(c.c.) korkması,
O’na duyduğu ta’zim ve muhabbet nedeniyledir. Allah’tan(c.c.) korkan bir kul, yaptığı her
şeyin hesabını vereceği bilinciyle hareket eder. Allah’ın(c.c.) rızasını kaybetmekten ve
O’nun azabına uğramaktan korkar.
Reca; sözlükte ümit, emel, beklenti, istek gibi anlamlara gelir. Terim anlamı ise, kulun
Allah’ın(c.c.) rahmetine güvenerek ümit içinde olmasıdır. Kur’an-ı Kerim’de Allah’a(c.c.)
kavuşmayı ümit edip buna göre hazırlık yapanlar övülmüş, Allah’a(c.c.) kavuşmayı ummayıp
kötülükte devam edenler yerilmiştir. Bir ayette şöyle buyrulmaktadır; “De ki: Ey kendilerine
kötülük edip aşırı giden kullarım! Allah’ın rahmetinden umudunuzu kesmeyin.
Doğrusu Allah günahların hepsini bağışlar. Çünkü O, bağışlayandır, merhametlidir.”
(Zümer suresi, 53.ayet)
Havf ve reca duygusu, Allah’a(c.c.) karşı olan vazifelerimizde dengede olmayı ifade
eder. Ümide kapılarak “Nasıl olsa Allah beni affeder?” düşüncesi ile ibadetleri ihmal etmek
ve günahları işlemekte ölçüsüz davranmak doğru değildir. Aynı zamanda “Günahım o kadar
çok ki Allah beni affetmez.” diyerek ibadet ve iyiliklerden geri kalmak da doğru değildir. Bu
yüzden Müslümanın yapması gereken korku ile ümit arasında olmaktır.
5. Peygamberimize Karşı Vazifelerimiz
Hz. Muhammed(s.a.v.), alemlere rahmet olarak gönderilmiş son peygamberdir.
Peygamberlik silsilesi onunla son bulmuş, bütün peygamberlerin ortak mesajı olan İslam
dini, ona gönderilen Kur’an-ı Kerim’le kemale erdirilmiştir.
Yüce Rabbimiz, Kur’an-ı Kerim’i bir hidayet rehberi, Hz. Muhammed’i(s.a.v.) de
uyulması gereken en güzel örnek olarak bizlere göndermiştir.

83

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

Bir Müslümanın Allah’a(c.c.) karşı vazifeleri olduğu gibi O’nun emir ve yasaklarını
bizlere tebliğ eden Peygamber Efendimize(s.a.v.) karşı da vazifeleri vardır. Bu vazifelerden
başında onun Allah’ın(c.c.) peygamberi olduğunu kabul etmek, onu tanımak ve bilmek gelir.
Daha sonra ona hürmet ve muhabbet etmek gelir.
Muhabbet; Peygamberimize(s.a.v) karşı derin bir hürmet ve büyük bir sevgi beslemek
demektir. Onu her şeyden çok sevmek demektir. Peygamberimizi(s.a.v) sevmek Allah’ı(c.c.)
sevmek demektir. Ona hürmetsizlik etmek ve onu incitici davranışlarda bulunmak Kur’an-ı
Kerim’de ağır ifadelerle eleştirilmiştir. Bu konu ile ilgili Kur’an-ı Kerim’de Ahzab suresi
57.ayette şöyle buyrulmaktadır; “Allah ve Resulünü incitenlere Allah, dünyada ve
ahirette lanet etmiş ve onlar için horlayıcı bir azap hazırlamıştır.”
Peygamberimize(s.a.v.)hürmet etmek ve sevmek inananların hem görevi hem de
Kur’an-ı Kerim’de övgüye layık olan davranışlardandır. Kur’an-ı Kerim’de; “Ey iman edenler!
Seslerinizi, Peygamber’in sesinin üstüne yükseltmeyin. Birbirinize bağırdığınız gibi,
Peygamber’e yüksek sesle bağırmayın yoksa siz farkına varmadan işledikleriniz boşa
gider.” (Hucurat suresi, 2. ayet.) buyrulmuş, inananlara Peygambere hitap ederken bile
özen gösterilmesi gerektiğini bildirilmiştir.

Peygamberimize(s.a.v.) olan muhabbeti anlatan bir ayette; “Peygamber, müminlere
kendi canlarından daha yakındır…” (Ahzab suresi, 6.ayet) buyrularak mü’minlerin,
Peygamberi(s.a.v.) kendi nefislerinden çok sevmeleri gerektiği bildirilmiştir. Peygamber
Efendimiz(s.a.v.) de “Nefsim kudret elinde olan Allah’a yemin olsun ki sizden biriniz, ben
kendisine anasından, babasından, evladından ve bütün insanlardan daha sevimli olmadıkça
gerçek anlamda iman etmiş olamaz.”( Buhârî, İman 8.) buyurarak sevgi konusunun imanla
alakalı oluşuna ve önemine dikkat çekmiştir.

84

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

Peygamberimize(s.a.v.) karşı vazifelerimizden biri de onun sünnetine uymak ve her
konuda onu örnek almaktır. Sünnet; izlenen yol, örnek alınan uygulama ve gidişat demektir.
Sünnet kısaca Peygamber Efendimizin(s.a.v.) hayat tarzıdır. Peygamberimizin(s.a.v.)
sünneti dinimizde Kur’an-ı Kerim’le birlikte temel kaynağımızdır. Sünnete uymak ve
Peygamberimizin(s.a.v) örnekliğine göre dini yaşamak her Müslümanın vazifesidir. Kur’an-ı
Kerim’de “Andolsun, Allah’ın Resulünde sizin için; Allah’a ve ahiret gününe kavuşmayı
uman, Allah’ı çok zikreden kimseler için güzel bir örnek vardır.” (Ahzab suresi, 21.
ayet.) buyrularak Peygamberimizin(s.a.v.) bizlere en güzel örnek olduğu bildirilir. Bu yüzden
Müslümanlar da Peygamberimizi(s.a.v.) kendilerine örnek almalı, sünnetini yaşamayı gaye
edinmelidir.
Peygamberimizin(s.a.v.) sünnetine uymak, bizleri Allah’ın sevgisine ve O’nun
rızasına ulaşmamızı sağlayacaktır çünkü Yüce Allah(c.c.), en güzel örnek olarak gösterdiği
Peygamberimizin(s.a.v.) sünnetine ittiba edilmesi gerektiğini Kur’an-ı Kerim’de Âl-i İmran
suresi 31.ayette şöyle buyurmaktadır; “De ki: Eğer Allah’ı seviyorsanız bana uyun ki,
Allah da sizi sevsin ve günahlarınızı bağışlasın çünkü Allah çok bağışlayandır, çok
merhamet edendir.”
Peygamberimize(s.a.v.) itaat etmeden ve onu örnek almadan dinin doğru bir şekilde
anlaşılması ve yaşanması mümkün değildir. Bu konuda Kur’an-ı Kerim’de tüm insanlar
Peygamber Efendimize(s.a.v.) iman etmeye ve ona tabi olmaya çağrılmaktadır: “(Ey
Muhammed!) De ki: Ey insanlar! Şüphesiz ben, yer ve göklerin hükümranlığı kendisine
ait olan Allah’ın hepinize gönderdiği peygamberiyim. O’ndan başka hiçbir ilâh yoktur.
O, diriltir ve öldürür. O hâlde, Allah’a ve O’nun sözlerine inanan Resulüne, o ümmî
peygambere iman edin ve ona uyun ki doğru yolu bulasınız.” (A’raf suresi, 158. ayet.)
Peygamberimize(s.a.v) karşı vazifelerimizden biri de onun tebliğ ettiği hükümlere
içtenlikle teslim olmaktır. Teslimiyet; içtenlikle ve gönülden boyun eğerek kabul etmek,
itirazsız bir şekilde itaat etmektir. Peygambere teslimiyet ise, ona itaat etmek, onun getirdiği
dinî hükümlerin hak ve gerçek olduğuna samimi bir şekilde inanmak, onun haber verdiği
hususların tamamını tasdik etmektir.
“Ey iman edenler! Allah’a ve Resulüne itaat edin, işittiğiniz halde O’ndan yüz
çevirmeyin.” 					
(Enfal suresi, 20.ayet)
Kur’an-ı Kerim’de Peygamberimize(s.a.v.) itaati emreden ona teslim olmayı emreden
pek çok ayet vardır. Bu ayetlerden birinde Yüce Allah(c.c.) şöyle buyurur; “Ey iman
edenler! Allah’a itaat edin. Peygamber’e ve sizden olan ulu’l-emre (idarecilere) de
itaat edin. Eğer bir hususta anlaşmazlığa düşerseniz -Allah’a ve ahirete gerçekten
inanıyorsanız- onu Allah’a ve Resul’e götürün (onların talimatına göre halledin); bu
hem hayırlı hem de netice bakımından daha güzeldir.” (Nisa suresi, 59. ayet.)
Peygamberimize(s.a.v.) teslimiyet göstermek, iman etmenin bir gereğidir. İman eden
kimseler, Peygamber Efendimizin(s.a.v.) verdiği hükümlere teslimiyet gösterirler. Bu konuda
“Hayır! Rabbine andolsun ki onlar, aralarında çıkan çekişmeli işlerde seni hakem

85

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

yapıp sonra da verdiğin hükme, içlerinde hiçbir sıkıntı duymaksızın, tam bir
teslimiyetle boyun eğmedikçe iman etmiş olmazlar.” (Nisa suresi, 65.ayet) ayeti
Peygamber Efendimizin(s.a.v.) dindeki yerini ve onun verdiği hükümlere tam bir teslimiyetle
bağlanmamız gerektiğini bildirmektedir.
Kur’an-ı Kerim’de Peygambere itaat etmek
ilgili pek çok ayet yer almaktadır. Bu ayetlerde
Peygambere itaat, Allah’a (c.c.) itaat ile birlikte
zikredilmektedir. Peygamberimize(s.a.v) itaat
etmeyen Allah’a (c.c.) itaat etmiş olmaz. Nitekim
bu durum Kur’an-ı Kerim’de Nisa suresi 80.ayette
şöyle geçmektedir. “Kim Resul’e itaat ederse
Allah’a itaat etmiş olur…” Peygamberimize
(s.a.v.) itaat etmeyi emreden ayetlerden birinde
Yüce Allah (c.c.) şöyle buyurmaktadır: “Ey iman
edenler! Allah’a itaat edin, Peygamber’e
itaat edin. Amellerinizi boşa çıkarmayın.”
(Muhammed suresi, 33.ayet)
Peygamberimizin(s.a.v) adını saygıyla anmak ve ona salavat getirmek ona karşı
vazifelerimizden biridir. Salat; dua, rahmet ve mağfiret anlamına gelir. Selam ise esenlik
ve barış anlamındadır. Bu iki kelimeden oluşan salat ü selam, dilimizde salavat getirme
tabiriyle ifade edilir. En yaygın olarak bilinenleri ise “Allahümme salli ala Muhammedin ve
ala ali Muhammed” ile “Sallallahü aleyhi vesellem” şeklindedir.
Peygamber Efendimize (s.a.v.) salavat getirmek, Allah’ın (c.c.) bir emridir. Kur’an-ı
Kerim’de şöyle buyrulur: “Allah ve melekleri, Peygamber’e çok salavat getirirler. Ey
müminler! Siz de ona salavat getirin ve tam bir teslimiyetle selam verin.”
(Ahzab suresi, 56. ayet.) Müminlerin, Hz. Peygamber’e(s.a.v) salâtı, ona dua etmeleri,
onu övgü ve hayırla anmalarıdır. Kendisine, “Selamın nasıl verileceğini bildik, sana salat
nasıl olacak? diye sorulduğunda, Peygamberimiz (s.a.v.) şöyle cevap vermiştir; Namazların
oturuşlarında okuduğumuz salavât-ı şerifeyi (salli-barik dualarını) öğretmiş ve bana böyle
salat edersiniz demiştir”(Buhari, Tefsir, 33/10).
Peygamberimize(s.a.v.) salat ve selam, ona olan bağlılığımızı teyit etmek, ona karşı
sevgimizi ve saygımızı ifade etmek demektir. Müslümanlar, namazdaki oturuşlarda salli
barik dualarını okuyarak ve Peygamberimizin(s.a.v.) adı anıldığında salavat getirerek ona
olan bağlılıklarını, sevgilerini ve hürmetlerini göstermiş olurlar.
Übeyy ibni Kâ’b(r.a.) birgün Peygamberimize(s.a.v) şöyle sordu: “Ey Allah’ın Elçisi,
ben sana çok salavat getiriyorum. Duamın ne kadarını salavata ayırayım?” Peygamberimiz
“Dilediğin kadarını” buyurdu. Übeyy yine sordu: “Dörtte birini ayırayım mı?” Peygamberimiz
yine “Dilediğin kadarını ama arttırırsan senin için daha iyi olur.” buyurdu “Yarısını?” “Dilediğin
kadarını ama arttırırsan senin için daha iyi olur.” “Peki, duamın tamamını salavata ayırsam?”
“İşte o zaman Allah senin bütün sıkıntılarını giderir ve günahlarını da bağışlar.” (Tirmizî,
Kıyamet: 23.)

86

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

Salat ve selam getirmenin önemi ile ilgili bir çok hadis-i şerif vardır:
“Müezzinin ezan okuduğunu duyduğunuz zaman siz de onun gibi okuyun ve bana salat
getirin.” (Ebû Davud, es-Salat, 1.)
“Kim bana bir defa salat getirirse Allah ona on defa salat eder, on hatası silinir, on derece
yükseltilir”. (Nesaî, 111.)
“…Bana salat ü selam getiriniz. Zira nerede olursanız olun, sizin salat ü selamınız bana
ulaşır.” (Ebu Davûd, Menâsik, 96-97.)
“Bana salât ve selâm getirin. Çünkü bu sizin için bir arınmadır.” (Ahmed b. Hanbel, Müsned,
II, 364.)
İbnu’l-Arabî der ki: “Hz. Peygamber’e yapılan ‘salat’ın faydası, onu yapana döner.
Zira salat getirmek okuyanın samimi itikadını ve niyetini, Peygamber’e sevgisini, taata
devam etmesi ve hürmetini gösterir.”
Allah’ın(c.c.) sevdiği kişiler, Hz. Muhammed’in(s.a.v) ahlakını ve davranışlarını
kendine ölçü kabul eden kimselerdir. Bizler de Allah’ın(c.c.) sevdiği kullar olmak istiyorsak
öncelikle Peygamberimize(s.a.v.) iman edip ona itaat etmeliyiz. Ona tam bir teslimiyetle
bağlanmalı, onun sünnetine ittiba etmeli, ona olan sevgi ve saygımızı salavatlarla dile
getirmeliyiz. Onun yolunda yürüme sevdalısı olmalı ve hayatımızı onunla anlamlı kılmalıyız.
6. Kur’an-ı Kerim’e Karşı Vazifelerimiz
Kur’an-ı Kerim, Peygamberimiz Hz. Muhammed’e(s.a.v.) yaklaşık olarak 23 yıllık bir
süreçte indirilmiş son ilahi kitaptır. Kur’an-ı Kerim’in son ilahi kitap oluşu, onun hükümlerinin
kıyamete kadar yaşayacak olan bütün insanlar için geçerli olduğunu ifade eder. Yüce
Allah(c.c.) Kur’an-ı Kerim’de insanların dünya ve ahiret saadetlerini sağlayacak olan inanç
esaslarını, ibadetleri ve ahlak ilkelerini bildirerek bunlara riayet edilmesini ister.
Kur’an-ı Kerim’in, Allah’ın(c.c.) sözü olduğuna iman etmek ona karşı vazifelerimizin
başında gelir. Daha sonra onun hiçbir değişiklik ve bozulmaya uğramadan günümüze
kadar ulaştığına iman etmek gerekir. Yüce Allah(c.c.) Kur’an-ı Kerim’de Hicr suresi 9.
ayette bu konuda şöyle buyurur; “Kur’an’ı kesinlikle biz indirdik elbette onu yine biz
koruyacağız.”
Kur’an-ı Kerim bütün insanlığın hayat kılavuzudur. Bu dünya ve ahiret saadetinin
kaynağıdır. Yüce Allah’ın(c.c.) bir hidayet rehberidir. Bu yüzden hayatımızı anlamlı kılmak
için Kur’an-ı Kerim’i okumalıyız. Ondaki mesajları anlamaya çalışmalı ve hayatımızın her
aşamasını onunla şekillendirmeliyiz. Onu okumanın ve anlamaya çalışmanın bir ibadet
olduğunu unutmamalıyız.

87

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

Kur’an-ı Kerim’i okumanın fazileti ile ilgili Fâtır suresi 29-30.ayetlerde şöyle buyrulur:
“Allah’ın kitabını okuyanlar, namazını kılanlar ve kendilerine verdiğimiz rızıktan Allah
için gizli ve açık sarf edenler asla zarara uğramayacak bir kazanç umabilirler çünkü
Allah, onların mükâfatlarını tam öder ve lütfundan onlara fazlasını verir. Şüphesiz o,
çok bağışlayan, şükrün karşılığını bol bol verendir”
Kur’an-ı Kerim’i okurken ve anlamını öğrenirken ona
karşı daima saygılı ve edebli olmalıyız. Onun Allah’ın(c.c.)
kelamı olduğunu aklımızdan çıkarmamalıyız. Örneğin,
abdestli olarak okumak ona karşı saygının ve edebin
bir göstergesidir. İnsanlar tarafından yazılan normal
bir kitap olmadığını, ilahi yönü olduğunu aklımızdan
çıkarmamalıyız.
Peygamber Efendimiz(s.a.v.) Kur’an okumak için
bir araya gelenlerle ilgili şöyle bir müjde vermektedir:
“…İnsanlardan bir grup, Allah’ın evlerinden bir evde
toplanırlar. Allah’ın kitabını (Kur’ân’ı) okurlar ve onu
aralarında konuşarak manasını anlamaya çalışırlarsa, üzerlerine sükûnet (huzur ve gönül
rahatlığı) iner, onları rahmet kaplar ve melekler onların etrafını kuşatır…”(Ebu Dâvud, Vitr, 14.)
Bir Müslümanın Kur’an-ı Kerim’e karşı vazifeleri:
• Kur’an-ı Kerim’in Allah’ın (c.c.) sözü ve son ilahi kitap olduğuna inanmak.
• Kur’an-ı Kerim’in bozulmadan, değişmeden günümüze ulaştığına inanmak.
• Kur’an-ı Kerim’i okumanın ibadet olduğuna inanmak.
• Kur’an-ı Kerim’i okumak için bedenen, ruhen ve kalben hazırlık yapmak.
• Kur’an-ı Kerim’i hükümlerinin kıyamete kadar devam edeceğine inanmak.
• Kur’an-ı Kerim’e karşı daima saygılı ve edebli davranmak.
• Kur’an-ı Kerim’i anlamaya çalışarak ve düzgün bir şekilde okumak.
• Kur’an-ı Kerim ayetlerini hayatımızın her alanında uygulamaya çalışmak.

7. İnsanlara Karşı Vazifelerimiz
Dinimizde Allah’a(c.c.), Peygamber Efendimize(s.a.v.) ve Kur’an-ı Kerim’e karşı
vazifelerimiz olduğu gibi birlikte yaşadığımız insanlara karşı da vazifelerimiz vardır. Dinimiz
bizlerden sorumluluk sahibi insanlar olarak diğer insanlarla ilişkilerimizi hak, hukuk, emanet,
dürüstlük, sevgi, saygı, adalet gibi temel ilkeler doğrultusunda sürdürmemizi ister.
İnsanlarla olan ilişkilerde gözetilmesi gereken hakların başında kul hakkı gelir. Kul
hakkı insanların sahip olduğu hak anlamına gelir. İnsanlar arası ilişkilerden doğar. Kul
hakkı yemek, insanın sahip olduğu hakların başkaları tarafından alınması, kullanılması,
çiğnenmesi, ihlal edilmesi demektir.

88

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

Dinimizde kul hakkı yemek günahtır. Bu günahtan kurtulmak ancak hakkı yenen kişinin
helallik vermesi ile olur. Eğer bir kişi kul hakkı ile ahirete giderse hakkını orada alacaktır.
Bu konuda Peygamberimiz (s.a.v.) şöyle buyurmaktadır: “Kimin yanında kardeşinin vakar
ve onurunu sarsacak cinsten veya kıymeti bulunan bir şeyden zulüm ve haksızlık ile elde
edilmiş bir hak varsa altın ve gümüşün bulunmayacağı gün gelmeden önce bu gün, dünyada
iken helalleşsin. Yoksa salih ameli varsa, haksızlığı kadar alınır, hak sahibine verilir. Şayet
hasenatı yoksa hak sahibinin günahları alınır, onun üzerine yüklenir.” (Buhari, Mezalim,
10.)
Kul hakkı, bir Müslümanın insanlar arası ilişkilerinde gözetmesi gereken en önemli
prensip olmalıdır. Bu konuda öncelikli olarak dikkat edilmesi gereken kul hakkı ise kişilerin
can, mal ve namus emniyetleridir. Bir Müslüman diğer insanların canlarının, mallarının ve
namuslarının dokunulmaz olduğu bilinciyle yaşar ve kesinlikle bu hakları ihlal edecek bir
davranışta bulunmaz.
İslam dininde insanların yaşama hakkı dokunulmaz kabul edilmiştir. Bu durum
Kur’an-ı Kerim’de “… Allah’ın muhterem kıldığı cana kıymayın…” (İsra suresi, 33. ayet.)
ayetiyle belirtilmiştir. Başka bir ayette ise “… Kim bir cana kıymayan veya yeryüzünde
bozgunculuk çıkarmayan bir kimseyi öldürürse bütün insanları öldürmüş gibi olur.
Kim de bir kimsenin yaşamasını sağlarsa bütün insanları yaşatmış gibi olur...”
(Maide suresi, 32. ayet.) buyrularak cana kıymak en büyük günahlardan sayılmış ve bir
insanın yaşamasına vesile olmak en faziletli davranışlardan biri olarak görülmüştür.
İnsanların canları dokunulmaz olduğu gibi malları ve namusları da dokunulmazdır.
İslam dininde başkalarının mallarını hırsızlık, rüşvet, gasp gibi haksız yollarla ele geçirmek
haram kabul edilmiş ve büyük günahlardan sayılmıştır. İnsanların namusuna dil uzatmak,
şeref ve itibarlarını zedelemek, gıybetlerini yapmak, alay etmek, mahremiyetlerini araştırmak
kul hakkı kapsamına giren yasaklanan davranışlardır.
“Ey müminler! Bir topluluk diğer bir topluluğu alaya almasın. Belki de onlar,
kendilerinden daha iyidirler. Kadınlar da kadınları alaya almasınlar. Belki onlar
kendilerinden daha iyidirler. Kendi kendinizi ayıplamayın, birbirinizi kötü lakaplarla
çağırmayın. İmandan sonra fasıklık ne kötü bir isimdir! Kim de tevbe etmezse işte
onlar zalimlerdir.
Ey iman edenler! Zannın çoğundan kaçının çünkü zannın bir kısmı günahtır.
Birbirinizin kusurunu araştırmayın. Biriniz diğerinizi arkasından çekiştirmesin.
Biriniz, ölmüş kardeşinin etini yemekten hoşlanır mı? İşte bundan tiksindiniz.
O halde Allah’tan korkun. Şüphesiz Allah, tevbeyi çok kabul edendir, çok
esirgeyicidir.”
(Hucurat suresi, 11-12.ayetler)
İnsanlar arası ilişkilerin nasıl olması gerektiği Peygamberimiz(s.a.v.) bir hadis-i
şerifinde şöyle belirtir: “Birbirinizle hasetleşmeyiniz. Almayacağınız bir malın fiyatını müşteri
kızıştırmak için artırmayınız. Birbirinize kin ve nefret beslemeyiniz. Birbirinize darılıp yüz
çevirmeyiniz. Birinizin satışı üzerine başka biriniz satış yapmasın. Ey Allah’ın kulları,
böylelikle kardeş olunuz. Müslüman, Müslümanın kardeşidir.

89

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

Ona zulüm ve haksızlık yapmaz, yardımı kesmez ve onu hakir görmez. -Peygamberimiz
üç defa göğsüne işaret ederek buyurdular ki- Takva buradadır. Müslüman kardeşini hor
ve hakir görmesi, bir kimseye şer olarak yeter. Her Müslümanın kanı, malı ve ırzı, başka
Müslümana haramdır.” (Buhârî, Edeb, 57.)
“Müslüman, Müslümanın kardeşidir. Ona zulmetmez, haksızlık yapmaz, onu düşmana
teslim etmez. Müslüman kardeşinin ihtiyacını gideren kimsenin Allah da ihtiyacını giderir.
Kim bir Müslümandan bir sıkıntıyı giderirse Allah Teâlâ o kimsenin kıyamet günündeki
sıkıntılarından birini giderir. Kim bir Müslümanın ayıp ve kusurunu örterse Allah Teâlâ da o
kimsenin ayıp ve kusurunu örter.”(Müslim, Birr 58.)
İnsanlara karşı vazifelerimiz arasında birbirimizi sevmek ve haklarımıza saygı
göstermek de vardır. Toplumun diğer üyeleriyle uyumlu bir şekilde yaşayabilmek için
karşılıklı sevgi ve saygı gerekir. Toplumsal yapımızın saygı ve sevgi temelli olması gerektiğini
Peygamber Efendimiz(s.a.v.) “Büyüklerimize saygı göstermeyen ve küçüklerimize merhamet
duymayan bizden değildir.” (Tirmizî, Birr, 15.) hadisiyle vurgulamıştır.
İnsan toplumsal bir varlıktır. Toplum içinde doğar ve büyür. Hayatını devam ettirebilmek
için doğumundan ölümüne kadar diğer insanlara ihtiyaç duyar. Bu nedenle insan, yaşamını
bir toplumun üyesi olarak yardımlaşma ve paylaşma içerisinde sürdürmek zorundadır.
Yardımlaşma ve dayanışma, sevinçleri ve kederleri paylaşma, birlik ve beraberlik
ruhuyla hareket etme gibi ahlaki tutumlar bir arada yaşamanın vazgeçilmez gereklerindendir.
Sevgili Peygamberimiz(s.a.v) Müslümanları bir bedenin organlarına benzetmiştir. Bu
organlar arasındaki uyum bedenin sağlıklı çalışmasını sağlar. Toplumun birlik ve beraberliği
için de bireyler arasındaki ilişkilerin güçlü ve uyumlu olması gerekir. Bundan dolayı İslam dini,
insanlar arasında yardımlaşma ve dayanışmayı öğütler. Bu konuda Peygamberimiz(s.a.v)
şöyle buyurmuştur; “Müminler birbirlerine merhamet etmekte, birbirlerini sevmekte
ve birbirlerini korumakta bir vücudun organları gibidir. Vücudun herhangi bir organı
hastalandığında bütün vücut bundan rahatsız olur. Aynı şekilde bir mümin de sıkıntı içinde
bulunduğunda, diğer müminler onun sıkıntısını, derdini ve üzüntüsünü paylaşırlar.” (Buharî,
Edeb, 78.)
İnsanlar arası ilişkilerde en önemli ilkelerden biri de insanın kendisi için istediği bir
şeyi diğer insanlar için de istemesidir. Peygamberimiz(s.a.v) bir hadisinde “Sizden biriniz
kendisi için istediğini Müslüman kardeşleri için de istemedikçe gerçek manada mü’min
olamaz.” (Buhârî, İman, 7) buyurmuştur. Karşılıklı vazifelerimiz arasında selamlaşmak,
davete icabet etmek, hastaları ziyaret etmek, cenazelere katılmak da vardır.
İnsanlara karşı vazifelerimiz dinimizin ahlaki ölçüler olarak ortaya koyduğu
güzelliklerdir. Bu vazifelerin yerine getirilmesi insanların dünya hayatında mutlu ve huzurlu
yaşamalarını sağlar. Ahirette de ebedi saadete vesile olur.

90

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT
NELER ÖĞRENDİK?

İslam Ahlakının Gayesini ve Konusunu Öğrendik.
İslam ahlakının gayesi, insanın hayır yönündeki davranışları tercih etmesini ve şer
olan davranışlardan kaçınmasını sağlamaktır çünkü insanın fiilleri, sonuçları itibariyle hayır
veya şer olarak değerlendirilir. İslam ahlakı, insan davranışlarını güzelleştirmeyi, insanı
doğruya ve iyiye yönlendirmeyi amaçlar. Kötülüklerden kaçınıp iyiliklere yönelmesinin
insanda bir meleke haline gelmesini amaçlar. Kısaca İslam ahlakı insanların dünya ve
ahiret mutluluğunu sağlamayı gaye edinir.
İslam ahlakının konusu, insanın düşünce ve davranışlarıdır. İnsanın duygu, düşünce
ve davranışları iyi veya kötü olarak bir değer ifade eder. Nitekim varlıklar içerisinde düşünce
ve davranışları iyi ve kötü olarak değer ifade eden tek varlık insandır. İslam ahlakının konusu
insanın iyi ve kötü olan huy ve davranışların ne olduğudur.
İslam Ahlakının Kaynaklarını Öğrendik.
İslam ahlakının iki temel kaynağı vardır. Bunlardan biri Allah’ın (c.c.) kelamı olan
Kur’an-ı Kerim diğeri de O’nun son elçisi Hz. Muhammed’in (s.a.v.) söz ve davranışları olan
sünnettir. Kur’an-ı Kerim, İslam dininin ana kaynağıdır. İslam ahlakını en kısa ve en doğru
yoldan öğreneceğimiz kaynak Kur’an-ı Kerim’dir. İnsanlara neyin iyi neyin kötü olduğunu ve
insan davranışlarının değerinin ne olduğunu açıklayan Kur’an-ı Kerim’dir. Peygamberimiz
de (s.a.v.) Kur’an’ın açıklamalarını hayatına uygulayarak bizlere göstermiştir.
Ahlak ile Terbiye Arasındaki İlişkiyi Öğrendik.
Terbiye insanın bedenî, zihnî, ahlaki gelişmesini ve olgunlaşmasını sağlamayı ifade
eder. Terbiye, Yüce Allah’ın (c.c.) isimlerinden olan “Rab” ile alakalı bir kelimedir. Eğitimin
amacı ahlaklı bireyler yetiştirmektir. Eğitim ve öğretim insanın bütün hayatı boyunca devam
etmesi gereken bir süreçtir. Eğitim ve öğretimin amacı bireyleri ve toplumu doğru inanca,
doğru bilgiye ve ahlaklı bir yaşama ulaştırmaktır. Bu bakımdan eğitim ve ahlak arasında
yakın bir ilişki vardır.
Din, güzel ahlaktır. Güzel ahlak sahibi olmak da eğitim ile yani terbiyeyle mümkün
olur. Dolayısıyla terbiye ve ahlak arasında yakın bir ilişki vardır. Peygamber Efendimiz’in
(s.a.v) hadislerinde de terbiye ile ahlak arasındaki ilişkiyi görmekteyiz. “ Ben, ancak güzel
ahlakı tamamlamak için gönderildim.” (Müsned, 2/381)
İman, İbadet ve Ahlak Arasındaki İlişkiyi Öğrendik.
İman, ibadet ve ahlak kavramları iç içedir. Birinin eksik olması bütünlüğü bozar. Örneğin,
iman bir binanın temeli gibidir. İbadetler ise o binanın direkleri, sütunlarıdır. Ahlak ise binanın

91

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

iç ve dış süslemeleridir. İman, ibadet ve ahlak dinimizin en önemli ana konularıdır.
İman, ibadet ve ahlak ilişkisini, bunların birbirlerini tamamlayıcı olduğunu ortaya
koyan en güzel örneklerden biri namazdır. İman, namazın Allah(c.c.) tarafından emredilen
bir eylem olduğuna inanmaktır. Namazı kılmak, ibadet boyutunu gösterir. Namaz kılan
Müslümanın kötü iş davranışlardan uzaklaşması da ahlak ile olan ilişkisini ortaya koyar.
Allah’a Karşı Vazifelerimizin Neler Olduğunu Öğrendik.
Allah’a(c.c.) karşı olan vazifelerimizin başında Allah’ın(c.c) varlığına ve birliğine iman
etmek; hiçbir şeyi O’na ortak koşmamak gelir. İsim ve sıfatlarıyla O’nu tanımaya çalışmak
her Müslümanın vazifesidir. Müslümanın her türlü söz ve davranışlarıyla Allah’a(c.c.) karşı
sevgi, saygı bağlılığını göstermesi gerekir.
Yüce Allah’ı(c.c.) ta’zim etmek de kulluk vazifelerimizdendir. Ta’zim; Allah’ın(c.c.)
yücelik ve azametini kabul ve tasdik ederek O’nun karşısında saygılı ve edepli olmaktır.
Müslümanlar, İslam dininin şiarları (alametleri) kabul edilen ibadetlere, Kur’an-ı Kerim’e,
camilere, ezana karşı son derece hürmetli davranırlar.
Yüce Allah’a(c.c.) kulluk vazifelerimizden biri de O’na teslim olmaktır. Teslimiyet,
Allah’ın(c.c) hükümlerine gönül rızası ile baş eğmektir. Bir Müslüman her şeyiyle Allah’a(c.c.)
bağlanır. O’nun verdiği görevleri yapmaya, yasakladığı şeylerden uzak durmaya çalışır.
Allah’a (c.c.) olan teslimiyet ve kul olma bilinci, kişinin takva ile hareket etmesini sağlar.
Sakınma, korunma gibi anlamlara gelen takva; Allah’a(c.c.) karşı sorumluluklarımızın
bilinciyle hareket etmek demektir.
Havf ve reca; Allah’tan(c.c.) korkmak ve ümitli olmak demektir. Bir Müslüman hayatını
denge üzerine kurar. Kulluk vazifesini denge içinde yerine getirir. Bir Müslüman, “De ki:
Ey kendilerine kötülük edip aşırı giden kullarım! Allah’ın rahmetinden umudunuzu
kesmeyin. Doğrusu Allah günahların hepsini bağışlar. Çünkü O, bağışlayandır,
merhametlidir.” (Zümer suresi 53. ayet.) ayeti gereğince Allah’ın(c.c.) merhametinden,
affından ve bağışlayıcılığından asla ümidini kesmez. Hata ve günahları olsa bile hemen
tevbe eder.
Peygamberimize Karşı Vazifelerimizin Neler Olduğunu Öğrendik.
Bir Müslümanın Allah’a(c.c.) karşı vazifeleri olduğu gibi O’nun emir ve yasaklarını
bizlere tebliğ eden Peygamber Efendimize(s.a.v.) karşı da vazifeleri vardır. Bu vazifelerden
başında onun Allah’ın(c.c.) peygamberi olduğunu kabul etmek, onu tanımak ve bilmek gelir.
Daha sonra ona hürmet ve muhabbet etmek gelir.
Peygamberimize(s.a.v) karşı vazifelerimizden biri de onun sünnetine uymak ve her
konuda onu örnek almaktır. Ayrıca onun tebliğ ettiği hükümlere içtenlikle teslim olmak
gerekir. Peygamberimize(s.a.v.) salat ve selam getirerek, bağlılığımızı teyit etmiş, ona karşı
sevgimizi ve saygımızı ifade etmiş oluruz.

92

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

Kur’an-ı Kerim ile İlgili Vazifelerimizin Neler Olduğunu Öğrendik.
Bir Müslümanın Kur’an-ı Kerim’ ile ilgili vazifeleri şunlardır:
Allah’ın(c.c.) sözü ve son ilahi kitap olduğuna, bozulmadan, değişmeden günümüze
ulaştığına, okumanın ibadet olduğuna, okumak için bedenen, ruhen ve kalben hazırlık
yapmak gerektiğine, hükümlerinin kıyamete kadar devam edeceğine, daima saygılı ve
edebli davranmaya, anlamaya çalışarak ve düzgün bir şekilde okumaya, hükümlerini
hayatımızın her alanında uygulamaya çalışmaktır.
İnsanlara Karşı Vazifelerimizin Olduğunu Öğrendik.
Dinimizde Allah’a(c.c.), Peygamber Efendimize(s.a.v.) ve Kur’an-ı Kerim’e karşı
vazifelerimiz olduğu gibi birlikte yaşadığımız insanlara karşı da vazifelerimiz vardır. Dinimiz
bizlerden sorumluluk sahibi insanlar olarak diğer insanlarla ilişkilerimizi hak, hukuk, emanet,
dürüstlük, sevgi, saygı, adalet gibi temel ilkeler doğrultusunda sürdürmemizi ister.
İnsan toplumsal bir varlıktır. Toplum içinde doğar ve büyür. Hayatını devam
ettirebilmek için doğumundan ölümüne kadar diğer insanlarla birlikte yaşar. Bu nedenle
insan, başkalarının haklarına riayet etmeli, kul hakkı kapsamına giren söz ve davranışlardan
uzak durmalıdır. Toplumdaki bütün insanların can, mal ve namus emniyetine zarar verecek
durumlardan uzaklaşmalıdır. Herkese karşı sevgi ve saygı içerisinde olmalı, keder ve
sevinçlerini paylaşmalıdır.

93

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

DEĞERLENDİRME SORULARI
1. Aşağıdakilerden hangisi İslam kelimesinin sözlük anlamlarından biri değildir?
A)
B)
C)
D)

Barış yapmak
Kurtuluşa ermek
Adaleti sağlamak
Boyun eğmek

2. Aşağıdakilerden hangisi ahlak ile doğrudan ilgili olan kavramlar arasında yer almaz?
A) Erdem
B) Hilim
C) Edeb
D) Selam
3. İslam ahlakının en temel kaynağı aşağıdakilerden hangisidir?
A) Tarih
B) Kur’an
C) Sünnet
D) Kıyas
4. “Bir şeyi en mükemmel derecesine ulaşıncaya kadar adım adım inşa etmek, insanın
bedenî, zihnî, ahlaki gelişmesini ve olgunlaşmasını sağlamaktır.”
Tanımı verilen kavram aşağıdakilerden hangisidir?
A) Ahlak
B) Edeb
C) Terbiye
D) İhsan
5.

Aşağıdaki ayetlerden hangisi Peygamberimizin(s.a.v.) sünnetine uymak
ile ilgilidir?

A) “De ki: Eğer Allah’ı seviyorsanız bana uyun ki, Allah da sizi sevsin ve günahlarınızı
bağışlasın. Çünkü Allah çok bağışlayandır, çok merhamet edendir.”
(Âl-i İmran suresi, 31. ayet.)
B)

“Allah ve melekleri, Peygamber’e çok salavat getirirler. Ey müminler! Siz de ona
salavat getirin ve tam bir teslimiyetle selam verin.” (Ahzab suresi, 56. ayet.)

C) “Müminlerin, Peygamberi kendi nefislerinden çok sevmeleri gerekir…”
(Ahzab suresi, 6.ayet.)
D) “Muhammed, sizin erkeklerinizden hiçbirinin babası değildir fakat o, Allah’ın Resulü
nebilerin sonuncusudur. Allah, her şeyi hakkıyla bilendir.” (Ahzab suresi, 40. ayet.)

94

ve

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

6.
“İyilik, yüzlerinizi doğu ve batı tarafına çevirmeniz değildir. Asıl iyilik, o kimsenin
yaptığıdır ki, Allah’a, ahiret gününe, meleklere, kitaplara, peygamberlere inanır. (Allah’ın
rızasını gözeterek) yakınlara, yetimlere, yoksullara, yolda kalmışlara, dilenenlere ve kölelere
sevdiği maldan harcar, namaz kılar, zekat verir. Antlaşma yaptığı zaman sözlerini yerine
getirir. Sıkıntı, hastalık ve savaş zamanlarında sabreder. İşte doğru olanlar, bu vasıflar
taşıyanlardır. Müttakiler ancak onlardır!” (Bakara suresi, 177.ayet)
Bu ayette verilmek istenen mesaj aşağıdakilerden hangisidir?
A)
B)
C)
D)

7.

İman, ibadet ve ahlak bütünlüğü
İyiliklerin gizli yapılması gerektiği
Başarıya sabır ile ulaşılacağı
Verilen sözün tutulmasının önemi
I.
Marifet
II. Ubudiyet
III. Muhabbet
IV. Teslimiyet
V. Takva
Allah’a karşı vazifelerimiz hangi seçenekte doğru olarak verilmiştir?
A) Sadece I
B) II, IV, V
C) I, III, V
D) I, II, III, IV, V

8. Sözlükte korumak, korunmak, sakınmak, saygı göstermek, dindar olmak, itaat etmek,
korkmak, çekinmek anlamlarına gelir. Terim olarak ise dinin emir ve tavsiyelerine uyma,
haram ve günahlardan kaçınma hususunda gösterilen titizlik anlamına gelir.
Tanımı yapılan kavram aşağıdakilerden hangisidir?
A) Tevekkül
B) Takva
C) Teslimiyet
D) Tevhit
9. İslam ahlakı ile ilgili verilen yargılardan hangisi doğru değildir?
A) İnsan davranışlarını güzelleştirmeyi amaçlar.
B) İslam ahlakının konusu iyi ve kötü olan huy ve davranışlardır.
C) İnsanı doğruya ve iyiye yönlendirir.
D) İnsanın dünya mutluluğunu ahiret mutluğuna tercih etmesini sağlar.

95

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

10. “Yavrucuğum! Namazı kıl, iyiliği emret, kötülükten vazgeçirmeye çalış, başına gelenlere
sabret. Doğrusu bunlar, azmedilmeye değer işlerdir.” (Lokman suresi, 17.ayet)
Aşağıdakilerden hangisi bu ayetten çıkarılamaz?
A) İbadetlerin yerine getirilmesi
B) Anne, babaya saygılı olmak
C) İyiliği emretmek, kötülükten sakındırmak
D) Sabırlı olmaya çalışmak

CEVAP ANAHTARLARI
1. Ünite
1. D

2. A

3. D

4. C

5. B

6. B

7. A

8. C

9. D

10. C

2. B

3. B

4. A

5. C

6. D

7. A

8. B

9. A

10. D

2. B

3. A

4. C

5. B

6. D

7. A

8. B

9. D

10. B

2. D

3. B

4. C

5. A

6. A

7. D

8. B

9. D

10. B

2. Ünite
1. D
3. Ünite
1. C
4. Ünite
1. C

96

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

SÖZLÜK
adalet: Bir işi yerli yerine koyma, hak sahibine hakkını verme, hak ve hukuka uygunluk.
adap: En iyi hâl ve hareketler, ölçülü davranışlar, kişiler arasındaki iyi ilişkileri düzenleyen
kurallar, uyulması gereken görgü kuralları.
ahlak: 1. Huylar, mizaçlar, karakterler, tabiatlar. 2. İnsanın yaratılışından gelen özellikleri ile
insanların iyiliğini ve mutluluğunu hedef alan kuralların hayata geçirilmesiyle kazanılan iyi
ve güzel davranışlar.
diğerkâmlık: Hiçbir çıkar düşüncesi taşımadan başkalarını düşünme, başlarının
menfaatlerini kendi menfaatinden üstün tutma.
edep: 1. İyi ahlak, güzel terbiye, eğitim. 2. Utanma, zarafet; insanlara söz ve hareketlerinde
güzel davranışta bulunma
erdem: Ahlakın övdüğü iyi olma, alçak gönüllülük, yiğitlik, doğruluk vb. niteliklerin genel adı,
fazilet.
faiz: Fazlalık, artma çoğalma ve riba anlamlarına gelen faiz terim anlamı olarak borç verilen
parayı veya malı fazlasıyla geri almak, paradan para kazanmaktır.
fakih: 1. Din bilgini, fıkıh âlimi, müçtehit. 2. Dinî hükümler konusunda derin anlayış ve
kavrayışı olan, insanın lehindeki veya aleyhindeki hükümleri delilleriyle ortaya koyabilecek
ölçüde fıkıh ilminde uzmanlaşan kimse.
fazilet: 1. Olgunluk, erdemlilik, üstünlük, değer, kıymet. 2. İffet, namus, güzel ahlak.
fesat: 1. Bozukluk, karışıklık, yolsuzluk. 2. Nifak, bozgunculuk, ifsat. 3. Bir şeyin normal
hâlinden ve hedefinden çıkıp yararsız duruma gelmesi. 4. Kokuşma, yozlaşma, çürüme,
orta yoldan ayrılma, insanlar arasında fitne çıkarıp onların durumunu ve hayat tarzlarını
doğruluktan saptırıp, din ve dünyaya ait çıkarlarını zedeleme. 5. Hak ve adaletin ortadan
kalkmasının bir sonucu olarak insan hayatında kaçınılmaz biçimde ortaya çıkan kargaşa.
6. Bir ibadetin veya hukuki işlemin, nitelik ve şartlarındaki eksiklik ve bozukluk sebebiyle
geçersiz olması.
fıkıh: 1. Derin anlayış, kavrayış; bir şeyi en ince ayrıntısına kadar bilme. 2. İbadet, cezalar ve
muamelatla ilgili dinî hükümleri Kur’an-ı Kerim ve Hz. Peygamber’in sünnetinden çıkarılan
ayrıntılı delillerle bilme.

97

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

fıkıh usulü: 1.Fıkhın asılları, delilleri. 2. İslam fıkıh metodolojisi ilmi. 3.Müçtehidin ibadet ve
amelî konularla ilgili hükümleri kaynaklarından çıkarma yöntemini ele alan ilim.
fıtrat: 1. Yokken var etme, yaratma. 2. İnsanın yaratılıştan sahip olduğu fiziki özellikler. 3.
İnsanın doğuştan sahip olduğu ahlak, huy, karakter, tabiat.
fitn : 1. Bozgunculuk, karışıklık, geçimsizlik. 2. Münafıklık, nifak. 3. İmtihan, deneme,
sınama.
hak: 1. Gerçek, doğru, gerçeğe uygun. 2.Adalet. 3. Gerek sözün, gerekse eylemin zaman
ve şartlara göre nasıl söylenmesi ve yapılması gerekiyorsa öylece yerine getirilmesi.
havf: 1. Korkma, kaygılanma, endişe duyma 2. Hoşlanılmayan bir durumun başa gelmesinden
veya arzulanan bir şeyin elde edilememesinden duyulan kaygı ve korku
hikmet: İnsanın varlıkların hakikatini, gerçek yüzünü, gücü oranında bilip ona göre hareket
etmesi.
hilm: Yumuşak huylu, kibar, efendi, ağırbaşlı ve akıllı olma, uygarca davranma.
hukuk: Bireyin davranışlarını ve toplumu düzenleyen gelenek, görenek, töre ve inanç gibi
çeşitli kaynaklara dayanan ve yaptırım içeren kurallar.
icma: 1.Toplama, dağınık şeyleri bir araya getirme, ittifak etme. 2.Bir konuda fikir birliği
etme, ortak karar verme. 3. Hz. Peygamber’in vefatından sonra herhangi bir zamanda
Kur’an-ı Kerim ve sünnette çözümü olmayan bir konuda fıkıh âlimlerinin görüş birliğine
varmaları.
içtihat: 1. Çaba gösterme, bir işi yapmak için olanca gayreti harcama, güç ve imkânı sarf
etme, zahmet çekme, ısrarlı olma. 2. Dinî konularda kıyas yoluyla yeni sonuçlar elde etme,
hüküm çıkarma, istinbat.
iffet: 1. Haramdan uzak durma, kötü söz ve işlerden kaçınma.
ihlas: 1. Samimiyet, içtenlik, kalbî ve karşılıksız sevgi, samimi bağlılık, doğruluk, temizlik,
saflık, gösterişsizlik, riyanın karşıtı. 2. Tutum ve davranışlarda sadece Allah’ın (c.c.)
hoşnutluğunu gözetme, sözün öze uyması, riyakâr ve ikiyüzlülükten uzak olma. 3. İnsanın
bütün davranışlarında, sözlerinde, inançlarında ve ibadetlerinde yalnızca Allah’ın (c.c.)
rızasını gözetmesi.

98

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

ihsan: Karşılık beklemeden yapılan yardım, iyilik. İnsanın, kendisinin Allah’ın (c.c.)
huzurunda olduğunu hissetmeye çalışarak onu görüyormuşçasına ibadetlerini yerine
getirmesi.
ihtikar:Ticaret malını pahalılaşması amacıyla malı stoklayıp piyasaya mal vermeme,
vurgunculuk, karaborsacılık.
iktisat: 1. Orta yolu tutma, aşırılıktan uzak olma. 2. Tutumlu olma. 3. Yeme, içme giyim ve
kuşam ve eşya kullanımı dâhil her türlü harcamada israf ve cimrilikten uzak durma.
infak: Allah’ın (c.c.) rızasını kazanmak için insanın kendisine verilen malların şükrünün bir
göstergesi olarak onun emrettiği yerlere harcama yapması, bağışta bulunması.
irade: Seçme, tercih etme, isteme, dileme, arzu etme, meyletme, karar verme.
isar: 1. Bir şeyi veya bir kimseyi diğerine üstün tutma, tercih etme. 2. Diğerkâmlık. 3. Kişinin
kendi ihtiyacı varken başkalarına yardımda bulunarak özverili davranması, onları kendisine
tercih ederek fedakarlık yapması.
kamu yararı: Toplum yararı.
kanaatkâr: Yaşamak için zorunlu olan ihtiyaçları dışında kalan bütün istek ve arzularından
uzak durmak suretiyle yeme, içme ve çeşitli konularda aşırıya kaçmayan, elindekiyle yetinen.
kıyas: 1. Eşitleme, ölçme, mukayese etme, karşılaştırma. 2. Hakkında açık hüküm
bulunmayan bir meselenin hükmünü, aralarındaki ortak özellik ve benzerliğe dayanarak
Kur’an-ı Kerim veya sünnette hükmü belirtilen bir meseleye göre belirleme.
mahremiyet: 1. Saygıya ve gizlenmeye değer şey. 2. Herkesin bilmesi gerekmeyen şey.
3. Aralarındaki kan bağının yakınlığından dolayı birbirleri ile evlenmeleri yasak olan çok
yakın akrabalar. İslam’a göre bir erkek için annesi, kızları, büyük anneleri, kız kardeşleri,
yeğenleri, hala ve teyzeleri; kadın için babası, oğulları, dedeleri, erkek kardeşleri, yeğenleri,
amcası ve dayısı mahremdir.
mâlâyani: 1. Anlamsız, yararsız söz ve iş, insan için arzu edilmeye değmez boş şey, abes.
2. Konuşan kişiye veya dinleyenlere gerek bu dünyada gerekse ahirette herhangi bir yararı
dokunmayan gereksiz söz ve davranışlar.
marifet: 1.Bilmek, tanımak, ikrar etmek demektir. 2. Kulun Allah’ı (c.c.) tanıması, onun
hakkında bilgi sahibi olmasıdır. Kulun Allah’ı (c.c.) sıfatları, fiilleri ve isimleri ile tanıması

99

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

mehir: Müslüman bir erkeğin nikâh sırasında evleneceği hanıma verdiği veya vermeyi
kabul ettiği mal ya da para, mihr.
muhabbet: Bir şeyi canı gönülden sevme ve sevilen şeye bağlanma.
mubah: Dinen sorumlu kişilerin yapıp yapmamakta serbest olduğu şey.
muamelat: 1.Muameleler, işler, ameller. 2. İslam fıkhının ibadetlerle ilgili hükümlerinin
dışında kalan ve insanların birbirleriyle veya bireyin toplumla yahut da toplumların
birbirleriyle olan hukuki, idari, mali, iktisadi ve beşeri ilişkilerini düzenleyen bölümü.
münafık: Dine inanmadığı hâlde inanıyormuş gibi görünen kimse.
mütevatir: Arkası kesilmeden birbirini izleyen, birbiri ardına gelen, toplumdan topluma
kesintisiz olarak aktarılan, nakledilen.
nefs: 1. Kişi, zat, varlığın kendisi. 2. Can. 3. Gönül, iç dünya. 4. Ruh. 5. Arzu, istek, tutku.
nikâh: Evlenmelerine dinî bir engel bulunmayan ve belirli şartları taşıyan erkek ve kadının
beraberce bir hayat sürmek için şahitler önünde gerçekleştirdikleri evlilik anlaşması.
reca: 1.Ümit, emel, beklenti, istek 2. Kulun Allah’ın rahmetine güvenerek ümit içinde olması.
riba: Fazlalık, artma çoğalma ve faiz anlamlarına gelen riba terim anlamı olarak borç verilen
parayı veya malı fazlasıyla geri almak, paradan para kazanmaktır.
riya: Gösteriş, ikiyüzlülük, sahtekârlık, özü sözü biri olmama.
salavat: “Allah’ın (c.c.) rahmeti ve bereketi, Hz. Muhammed’in, ailesinin ve ona iman
edenlerin üzerine olsun.” anlamında ‘Allahümme salli ala Muhammedin ve ala âli
Muhammed’ biçimindeki dua cümlesi.
samimiyet:Tutum ve davranışlarda sadece Allah’ın hoşnutluğunu gözetme, riyakârlıktan
ve gösterişten uzak olma.
sorumluluk: Kişinin kendi davranışlarını veya kendi yetki alanına giren herhangi bir olayın
sonuçlarını üstlenmesi, mesuliyet.
sünnet: Hz. Peygamberin Kur’an-ı Kerim’den anlamış olduğu şeyleri hayatında yaşama
biçimi, Hz. Muhammed’in hayat tarzı. Hz. Peygamberin yapmış olduğu farz ve vacibin
dışındaki tavsiyeler, öğütler.

100

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

takva: 1. Bilinçli davranma; uyanıklık, dikkatli olma, sakınma, korunma, korkma,
endişelenme, kaygılanma.
talak: 1. Boşanma, sözleşyei iptal etme, ayrılma. 2. Evli eşlerin evliliği sona erdirmeleri,
evlilik anlaşmasını sona erdirme. 3. Evliliğe son verilmesi.
ta’zim: Allah’ın yücelik ve azametini kabul ve tasdik ederek O’nun karşısında saygılı ve
edepli olma.
tebliğ: 1. Ulaştırma, duyurma, açıklama. 2. Peygamberlerin Allah’tan aldıkları vahiyleri
insanlara bildirmeleri.
tecessüs: 1. Dikkatle araştırma, gözlemleme, casusluk yapma. 2. İnsanların birbirlerinin
gizli durumlarını, ayıplarını ve kusurlarını araştırıp ortaya dökmeleri.
terbiye: Edeplendirme, eğitme, eğitim verme, yetiştirme, yetenekleri geliştirme, davranışları
kontrol etme.
teslimiyet: Boyun eğme, itirazsız bir şekilde kabul etme.
tevazu: Alçak gönüllü olma, kibirlenmeme, yumuşak huylu ve mütevazi olma.
tövbe: Kişinin yanlış tercihinden vazgeçerek Allah’a yönelme ve onun buyrukları
doğrultusunda hayatına yeniden düzen verme girişimi.
ubudiyet: 1. Kulluk, itaat, boyun eğme, ibadet etme anlamlarına gelir. 2. Allah’ın rızasını
elde edebilmek için emirlerini içtenlikle yerine getirip yasaklarından kaçınma

101

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT
KAYNAKÇA

Ahmed b.Hanbel, Müsned, Beyrut, 1991.
Apaydın, Yunus, (Editör), İslam Hukukuna Giriş, Anadolu Ünv. İlahiyat Önlisans Programı,
2013.
Armağan, Servet, İslam Hukukunda Temel Hak ve Hürriyetler, Ankara, 2015.
Bilmen, Ömer Nasuhi, Büyük İslam İlmihali, Akçağ Yayınları, Ankara, 1996.
Bilmen, Ömer Nasuhi Hukukı İslâmiyye ve Istılâhâtı Fıkhiyye Kamusu, C 2, Bilmen Yay.
İstanbul, 1985.
Buhârî, Sahih-i Buhârî, Çağrı Yayınları, İstanbul, 1992.
Dini Kavramlar Sözlüğü, Diyanet İşleri Başkanlığı Yayınları, Ankara, 2015.
Dini Terimler Sözlüğü, Milli Eğitim Bakanlığı, Ankara, 2009.
Doğan, Lütfi, Sünnetin Işığında İslam Ahlakının Esasları, Diyanet İşleri Başkanlığı Yayınları,
Ankara, 2015.
Ebu Dâvud, Sünen, Çağrı Yayınları, İstanbul, 1992.
HEYET, Hadislerle İslam, Diyanet İşleri Başkanlığı Yayınları, Ankara, 2014.
HEYET, İlmihal, Türkiye Diyanet Vakfı Yayınları, Cilt 1-2, Ankara, 2007.
HEYET, İslam Ansiklopedisi, Türkiye Diyanet Vakfı Yayınları, İstanbul, 1989.
HEYET, Kur’an-ı Kerim ve Açıklamalı Meali, Diyanet İşleri Başkanlığı Yayınları, Ankara,
2001.
HEYET, Kuran Yolu Türkçe Meâl ve Tefsir Diyanet İşleri Başkanlığı Yayınları, Ankara, 2014.
Hökelekli, Hayati, İslam’ın İnsan Görüşü Işığında İşçi Hakları, Türk Diyanet Vakfı Yayınları,
Ankara, 1995.
İbn-i Mâce, Sünen, Beyrut, 1986
İmam Malik, Muvatta, Vizaretü’l-Evkaf, Kahire, 1994.
Karaman, Hayreddin, İslam’da Kadın ve Aile, Ensar Neşriyat, İstanbul, 1994.
Kur’an-ı Kerim Meali, (Hzl.: Halil Altuntaş, Muzaffer Şahin), Diyanet İşleri Başkanlığı
Yayınları, Ankara,2011.

102

TEMEL DİNÎ BİLGİLER

ANA İSLAM
HATLARIYLA
İSLAM AHLAKI
VE EKONOMİK
HAYAT

Kur’an-ı Kerim Meali, Diyanet İşleri Başkanlığı Yayınları, Ankara, 2005.
Kur’an’dan Öğütler, Diyanet İşleri Başkanlığı Yayınları, Cilt I-II, Ankara, 2011.
Müslim, Sahih-i Müslim, Çağrı Yayınları, İstanbul, 1992.
Nesâî, Sünen, Çağrı Yayınları, İstanbul, 1992.
Ortaöğretim Temel Dini Bilgiler (İslam 1), Komisyon, MEB Yayınları, Ankara, 2017.
Sahih-i Buhârî Muhtasarı Tecridi Sarih Tercemesi ve Şerhi, Diyanet İşleri Başkanlığı
Yayınları, Ankara, 1987.
Suyûtî, el-Camiu’s Sağîr, Mısır, 1938.
Şaban, Zekiyyüddin, İslam Hukuk İlminin Esasları, Türkiye Diyanet Vakfı Yayınları, Ankara,
1990
Tirmizî, el-Câmiu’s-Sahîh, Çağrı Yayınları, İstanbul, 1992.
Türk Dil Kurumu Türkçe Sözlük, Türk Dil Kurumu Yayınları, Ankara, 2006.
Yazım Kılavuzu, Türk Dil Kurumu Yayınları, Ankara, 2005.
www.isam.org.tr
www.diyanet.gov.tr
www.hadislerleislam.diyanet.gov.tr
www. İslamansiklopedisi.info
Görsel Kaynaklar:
1. www.ensonhaber.com
2. www.hthayat.com
3. www.trendkadinim.com
4. www.ganteb.bel.tr
5. www.veyseldanis.com
6. www.2.bp.blogspot.com
7. www.fotokritik.com
8. www.hikmetlisözler.com
9. www.youtube.com
10. www.islamicblog.in
11. Fatma Somuncuoğlu’nun kişisel arşivi
12. www.ailedanismanim.com
13. www.hatemilawfirm.com
14. www.aa.com.tr
15. www.eba.gov.tr
16. www.iconfinder.com
17. www.susanbgraham.com
18. www.pamf.org
19. www.shutterstock.com
20. www.de.paperblog.com
21. www.tr.pinterest.com

103

TEMEL DİNÎ BİLGİLER

ANA HATLARIYLA
İSLAM AHLAKI
İSLAM VE EKONOMİK
HAYAT

22. www.istiraki.blogspot.com
23. www.tr.pinterest.com
24. www.tika.gov.tr
25. www.edam.com.tr
26. www.ergovital.nl
27. www.berkaisguvenligi.com
28. www.shutterstock.com
29. www.tcmb.gov.tr/wps/wcm/co
30. www.fee.org
31. www.yoremguncel.com
32. www.shutterstock.com
33. www.t24.com.tr
34. www.bagis.tdv.org/P
35. www.etu.edu.tr
36. www.m.milatgazatesi.com.tr
37. www.kitapyurdu.com.tr
38. www.mersinportal.com.tr
39. www.gidabilinci.com.tr
40. www.yunusemresiirleri.com.tr
41. www.internethaber.com.tr
42. www.nasilumreyapilir.com.t
43. www.dogruhaber.com.tr
44. www.yeniakit.com.tr

104

